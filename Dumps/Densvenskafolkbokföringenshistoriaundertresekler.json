[
    "Detta h\u00e4fte inneh\u00e5ller en serie artiklar, som tidigare publicerats i riksskatteverkets informationstidning RSV Info under \u00e5ren 1979 - 82.",
    "F\u00f6rfattare har varit Arvid Wannerdt.",
    "Artiklarna behandlar den svenska folkbokf\u00f6ringens historia under tre sekler - fram till 1900-talet.",
    "Utvecklingen under senare tid ber\u00f6rs endast helt ytligt i ett kompletterande avsnitt sist i h\u00e4ftet.",
    "F\u00f6rfattaren arbetar f n med ett eget bokprojekt, som n\u00e4rmare kommer att behandla folkbokf\u00f6ringen under 1900-talet och fram till v\u00e5ra dagar.",
    "Redakt\u00f6r Bj\u00f6rn Th\u00e4rnstr\u00f6m, RSV, har svarat f\u00f6r redigering, bildurval och layout.",
    "Avsikten \u00e4r att detta s\u00e4rtryck ska utg\u00f6ra ett v\u00e4rdefullt komplement till den kurslitteratur som RSV producerar f\u00f6r utbildningen i \u00e4mnet folkbokf\u00f6ring, s\u00e5v\u00e4l f\u00f6r personalen inom skatteadministrationen som hos pastors\u00e4mbetena.",
    "S\u00e4rtrycket kan \u00e4ven vara intressant i andra sammanhang, t ex f\u00f6r sl\u00e4ktforskare.",
    "Solna i juni 1982 RIKSSKATTEVERKET  F.d.",
    "kyrkobokf\u00f6ringsinspekt\u00f6ren, prosten Arvid Wannerdt, ger h\u00e4r n\u00e5gra glimtar ur kyrkobokf\u00f6ringens allra f\u00f6rsta historia, f\u00f6rebilder och initiativ.",
    "De \u00e4ldsta bevarade kyrkob\u00f6ckerna finns i Italien och \u00e4r fr\u00e5n b\u00f6rjan av 1300-talet.",
    "Men redan under romarriket f\u00f6rdes anteckningar om befolkningen.",
    "Den f\u00f6rsta kristna kyrkan f\u00f6rde register \u00f6ver sina medlemmar och antecknade bl a dop och vigslar.",
    "I Sverige b\u00f6rjade man sporadiskt att f\u00f6ra kyrkob\u00f6cker f\u00f6rst i b\u00f6rjan av 1600-talet.",
    "Det f\u00f6rsta p\u00e5budet om kyrklig personregistrering kom 1608.",
    "Bland de m\u00e5nga skattskrivningar som omtalas i antikens litteratur och inskrifter \u00e4r det en som v\u00e4l de flesta av oss h\u00f6rt talas om.",
    "Det \u00e4r evangelisten Lukas som ber\u00e4ttar om den i det kapitel varur julevangeliet \u00e4r h\u00e4mtat.",
    "Denna skattskrivning hade p\u00e5bjudits av den romerske kejsaren Augustus.",
    "Judafolket stod ju vid v\u00e5r tider\u00e4knings b\u00f6rjan under romersk \u00f6verh\u00f6ghet.",
    "Det kan ge oss anledning kasta en blick p\u00e5 hur det f\u00f6rh\u00f6ll sig med folkregistreringen i det gamla romerska riket.",
    "Detta rike bestod vid den h\u00e4r ifr\u00e5gavarande tiden av moderlandet Italien och de er\u00f6vrade provinserna Grekland, Mindre Asien, Syrien, Palestina o s v. De friborna inv\u00e5narna i moderlandet kallades romerska medborgare och betraktades som en elit, en h\u00e4rskareklass framf\u00f6r unders\u00e5tarna i provinserna.",
    "Bland de romerska medborgarna f\u00f6rekom redan p\u00e5 ett tidigt stadium, l\u00e5ngt innan det romerska riket blev kejsard\u00f6me, en s k census, en folkregistrering som innebar folkr\u00e4kning, mantalsskrivning, skattskrivning och rullf\u00f6ring men \u00e4ven hade andra syften.",
    "Den ut\u00f6vades av h\u00f6ga tj\u00e4nstem\u00e4n, censorerna, med bitr\u00e4de av underlydande personal.",
    "Proceduren var en muntlig sj\u00e4lvdeklaration.",
    "Till en b\u00f6rjan vart fj\u00e4rde och sedermera vart femte \u00e5r skulle varje fullmyndig romersk medborgare framtr\u00e4da inf\u00f6r censorerna och under edlig f\u00f6rs\u00e4kran uppgiva namn, \u00e5lder, h\u00e4rstamning och social st\u00e4llning, namnen p\u00e5 dem som tillh\u00f6rde hans hush\u00e5ll samt storleken av sin f\u00f6rm\u00f6genhet.",
    "Uppgifterna antecknades i mantals- och skattskrivningsl\u00e4ngder.",
    "Dessutom f\u00f6rdes m\u00f6nsterrulla \u00f6ver v\u00e4rnpliktiga och h\u00f6lls vapensyn med ridderskapet.",
    "Men censorerna hade \u00e4ven att pr\u00f6va medborgarnas vandel.",
    "Om grundad anm\u00e4rkning f\u00f6rel\u00e5g gjordes anteckning h\u00e4rom i l\u00e4ngderna.",
    "Vederb\u00f6rande straffades genom f\u00f6rlust av r\u00f6str\u00e4tt eller genom att nedflyttas till en mindre ansedd st\u00e4llning.",
    "\u00c5 andra sidan hade censorerna befogenhet att bel\u00f6na f\u00f6rtj\u00e4nta personer genom att uppflytta dem till att bli innehavare av ledigblivna platser inom riddareklassen.",
    "Det hela gick ut p\u00e5 att bringa ordning och reda i medborgarnas ekonomiska, milit\u00e4ra och moraliska skyldigheter gentemot staten samt att l\u00e4mna vissa i samband h\u00e4rmed st\u00e5ende f\u00f6rm\u00e5ner.",
    "Annorlunda st\u00e4llde det sig med census inom de er\u00f6vrade provinserna.",
    "Dess befolkning ans\u00e5gs st\u00e5 alltf\u00f6r l\u00e5gt f\u00f6r att kunna bli f\u00f6rem\u00e5l f\u00f6r en moralisk bed\u00f6mning, \u00e4gnad att bereda dem plats bland h\u00f6gre rangklasser.",
    "H\u00e4r var det endast fr\u00e5ga om skyldigheter: milit\u00e4rtj\u00e4nst och skatt.",
    "I \u00e4ldre tider var skattskrivningen i provinserna t\u00e4mligen oregelbunden.",
    "F\u00f6rst under den framst\u00e5ende organisat\u00f6ren kejsar Augustus erh\u00f6ll den fastare former.",
    "Med det romerska borgerliga civilregistraturet i till\u00e4mpliga delar som f\u00f6rebild upptog den kristna kyrkan seden att registrera f\u00f6rsamlingsmedlemmar.",
    "Fr\u00e4n 200-talet f\u00f6rdes s\u00e5lunda i de kristna f\u00f6rsamlingarna listor \u00f6ver d\u00f6pta, vigda och avlidna.",
    "Dopf\u00f6rteckningarna upptog namnen p\u00e5 s\u00e5v\u00e4l de d\u00f6pta som p\u00e5 dem som bar fram barnen till dopet.",
    "Vigselregistren f\u00f6rvarades i kyrkorna.",
    "Listorna \u00f6ver d\u00f6da, som ursprungligen upptog endast mera framst\u00e5ende pr\u00e4ster och lekm\u00e4n, omfattade s\u00e5 sm\u00e5ningom samtliga f\u00f6rsamlingsmedlemmar med tanke p\u00e5 det heliga offer, som skulle framb\u00e4ras p\u00e5 \u00e5rsdagen av de trognas d\u00f6d.",
    "Detta var allts\u00e5 b\u00f6rjan till en kyrklig bokf\u00f6ring.",
    "Det dr\u00f6jde emellertid inte l\u00e4nge f\u00f6rr\u00e4n denna registrering upph\u00f6rde f\u00f6r \u00e5rhundraden fram\u00e5t.",
    "Sedan kristendomen genom den romerske kejsaren Teodosius den stores edikt \u00e5r 380 blivit statsreligion och det p\u00e5f\u00f6ljande \u00e5r h\u00e5llna kyrkom\u00f6tet i Konstantinopel \u00e5nyo fastslagit den nicaenska trosbek\u00e4nnelsen var den kristna statskyrkan grundad i romarriket.",
    "Hedningar och k\u00e4ttare skulle behandlas som f\u00f6rbrytare.",
    "H\u00e4rav f\u00f6ljde att den som icke undf\u00e5tt dopet landsf\u00f6rvisades som k\u00e4ttare, med undantag f\u00f6r judarna.",
    "\u00c5 andra sidan betraktades d\u00e5 givetvis varje inom romerska riket befintlig f\u00f6rsamlingsmedlem som d\u00f6pt.",
    "Och den som utst\u00f6tts ur kyrkan avled ju inte inom dess gemenskap.",
    "F\u00f6ljaktligen ans\u00e5g man det \u00f6verfl\u00f6digt att f\u00f6ra f\u00f6rteckningar \u00f6ver d\u00f6pta och avlidna.",
    "Samtidigt med dop och d\u00f6dlistorna f\u00f6rsvann ocks\u00e5 vigselregistren.",
    "Under medeltiden synes man dock s\u00e5 sm\u00e5ningom ha k\u00e4nt behovet av ett \u00e5terinf\u00f6rande av f\u00f6rteckningar \u00f6ver kyrkliga handlingar allt starkare och den kyrkliga registreringen togs \u00e5ter i bruk.",
    "De \u00e4ldsta kyrkob\u00f6cker som finns bevarade till v\u00e5r lid \u00e4r fr\u00e5n Italien och b\u00f6rjade f\u00f6ras fr\u00e5n \u00e5r 1305.",
    "Fr\u00e5n 1300-talets Frankrike finns ett vigselregister fr\u00e5n \u00e5ren 1336-1350 och en f\u00f6rteckning \u00f6ver begravningar som \u00e4gt rum under tiden 1335-1348.",
    "I Tyskland f\u00f6rdes dopregister under 1400-talet.",
    "Och i England slutligen b\u00f6rjade man f\u00f6ra register \u00f6ver dop, vigslar och begravningar i enlighet med en av konung Henrik VIII utf\u00e4rdad f\u00f6rordning.",
    "Normgivande f\u00f6r den katolska kyrkans bokf\u00f6ring \u00e4r ett dekret fr\u00e5n konciliet i Trident av den 1 november 1563, vari p\u00e5bjudes f\u00f6randet av dop- och vigselregister inom hela den katolska kyrkan.",
    "Efter tridentinska m\u00f6tet f\u00f6rekom flerst\u00e4des f\u00f6rordningar som gick l\u00e5ngt ut\u00f6ver vad d\u00e4r p\u00e5bjudits.",
    "En synod i Konstanz \u00e5r 1567 f\u00f6reskrev s\u00e5lunda f\u00f6randet av register \u00f6ver bl a dop, konfirmationer och vigslar samt \u00f6ver avlidna och i kyrklig ordning begravda personer och fr\u00e5n 1600-talet \u00e5terfinnes f\u00f6rordningar ang\u00e5ende dop-, konfirmations-, vigsel- och familjeregister, vilka sistn\u00e4mnda skulle upptaga de enskilda familjerna med deras medlemmar och tj\u00e4nare.",
    "Reformationen med dess praktiska blick f\u00f6r organisatoriska institutioner visar sig m\u00e5ngenst\u00e4des ha ut\u00f6vat en h\u00e4lsosam inverkan p\u00e5 kyrkobokf\u00f6ringen i Tyskland.",
    "En l\u00e5ng rad evangeliska kyrkoordningar fr\u00e5n f\u00f6rra h\u00e4lften av 1500-talet reglerade \u00e4ven kyrkobokf\u00f6ringen, s\u00e5som exempelvis den Brandenburg-N\u00e4rnbergska kyrkoordningen av \u00e5r 1533.",
    "N\u00e4r det g\u00e4ller Sverige \u00e4r det inte k\u00e4nt om den medeltida pr\u00e4sten f\u00f6rde n\u00e5gon typ av personregistrering.",
    "Man torde f\u00e5 antaga att han i varje fall i n\u00e5gon form gjorde anteckningar om vissa f\u00f6rr\u00e4ttningar som exempelvis dop, vigsel och jordf\u00e4stning.",
    "N\u00e5gra bel\u00e4gg h\u00e4rf\u00f6r saknas dock.",
    "Gissningsvis kan man f\u00f6rmoda att pr\u00e4sterna s\u00e5v\u00e4l under medeltiden som senare n\u00e4r det g\u00e4llde personk\u00e4nnedom hade en viss hj\u00e4lp av de f\u00f6rteckningar som uppr\u00e4ttades vid utskrivningar av krigsfolk.",
    "N\u00e4r det g\u00e4ller 1500-talet eller del d\u00e4rav synes denna f\u00f6rmodan kunna h\u00e4rledas fr\u00e5n den nyordning vid utskrivningsf\u00f6rfarandet, som kom till st\u00e5nd vid b\u00f6rjan av 1600-talet och som baserades p\u00e5 att pr\u00e4sterna till utskrivningskommissarierna \u00f6verl\u00e4mnade en med hj\u00e4lp av l\u00e4nsmannen och kyrkans sexm\u00e4n uppr\u00e4ttad mantalsl\u00e4ngd upptagande alla m\u00e4n inom socknen \u00f6ver 15 och under 60 \u00e5r.",
    "Genom denna anordning fick givetvis ocks\u00e5 pr\u00e4sten god hj\u00e4lp till en ing\u00e5ende k\u00e4nnedom om sockenborna.",
    "Det f\u00f6refaller sannolikt att denna v\u00e4xelverkan mellan utskrivningsmyndigheten och kyrkan \u00e4ven tidigare varit f\u00f6r handen.",
    "Vad man d\u00e4remot s\u00e4kert kunnat bel\u00e4gga \u00e4r att den medeltida sockenpr\u00e4sten f\u00f6rde b\u00f6cker av \u00f6verv\u00e4gande ekonomisk art.",
    "Kyrkans och pr\u00e4stbordets jordar och inkomster skulle registreras.",
    "L\u00e4ngder \u00f6ver donatorer f\u00f6rdes sannolikt \u00e5tminstone vid alla mera betydande kyrkor.",
    "Som ett annat exempel kan n\u00e4mnas f\u00f6rteckningar vid domkyrkor \u00f6ver de \u00e5rliga fester som skulle firas till minne av enskilda kyrkors v\u00e4lg\u00f6rare.",
    "Efter reformationen synes intresset f\u00f6r kyrkliga anteckningar i v\u00e5rt land till en b\u00f6rjan ha koncentrerats till f\u00f6rteckningar \u00f6ver kyrkans inventarier och r\u00e4kenskaper.",
    "F\u00f6rsta g\u00e5ngen man n\u00e4mner f\u00f6randet av vissa b\u00f6cker vid landets kyrkor \u00e4r i 1571 \u00e5rs kyrkoordning.",
    "D\u00e4r stadgas bl a betr\u00e4ffande domkyrkornas tillh\u00f6righeter: \"\u00e4hwad thet \u00e4r - - - skal ther aff itt wist Register j alle partzeler, leggias in j Sakristien til f\u00f6rwaring.\"",
    "Och i forts\u00e4ttningen framh\u00e5lles nyttan av en \u00e5rlig inventering betr\u00e4ffande s\u00e5v\u00e4l domkyrkornas som landskyrkornas penningar, kl\u00e4der osv.",
    "En s\u00e5dan inventering f\u00f6rutsatte givetvis n\u00e5gon form av bokf\u00f6ring.",
    "Det synes synnerligen anm\u00e4rkningsv\u00e4rt att kyrkoordningen icke inneh\u00f6ll n\u00e5gon f\u00f6reskrift om en kyrklig personregistrering.",
    "Detta s\u00e5 mycket mer som dess upphovsman, Laurentius Petri, ingalunda kan ha saknat k\u00e4nnedom om 1500-talets organisatoriska utveckling p\u00e5 detta omr\u00e5de i Tyskland.",
    "Man beh\u00f6ver h\u00e4r endast erinra om den tidigare n\u00e4mnda Brandenburg-N\u00e4rnbergska kyrkoordningen av \u00e5r 1533, som till en del var en direkt k\u00e4lla till den svenska.",
    "Det kan vid studiet av denna k\u00e4lla inte ha undg\u00e5tt den store svenske kyrkomannen att densamma \u00e4ven reglerade kyrkobokf\u00f6ring.",
    "Ganska snart in p\u00e5 1600-talet synes ledande m\u00e4n inom kyrkan ha insett betydelsen av f\u00f6randet av kyrkob\u00f6cker i v\u00e5r tids mening.",
    "S\u00e5lunda f\u00f6rmanade \u00e4rkebiskopen Olaus Martini \u00e5r 1608 det till pr\u00e4stm\u00f6te f\u00f6rsamlade pr\u00e4sterskapet att f\u00f6ra bok \u00f6ver alla barndop, vigslar och trolovningar liksom register \"op\u00e5 alt annat, som w\u00e5rdar n\u00e5gott\".",
    "Detta p\u00e5bud om kyrkobokf\u00f6ring, som tillkom efter tyska f\u00f6rebilder, \u00e4r det f\u00f6rst k\u00e4nda i v\u00e5rt land.",
    "N\u00e5gon allm\u00e4n omedelbar efterf\u00f6ljd synes f\u00f6reskriften dock icke ha f\u00e5tt, vilket framg\u00e5r av att Laurentius Paulinus Gothus, som var \u00e4rkebiskop \u00e5ren 1637-1646, omn\u00e4mner bruket att f\u00f6ra kyrkobok mera som gott och \u00f6nskv\u00e4rt \u00e4n som allm\u00e4nt iakttaget: \u00c4ndock finns fr\u00e5n d\u00e5varande \u00e4rkestiftet tv\u00e5 ministerialb\u00f6cker i beh\u00e5ll, av vilka den ena - en d\u00f6dbok f\u00f6r Helga Trefaldighets f\u00f6rsamling i Uppsala - b\u00f6rjar 1608 eller \u00e5ret f\u00f6r det \u00e4rkebiskopliga p\u00e5budet och str\u00e4cker sig fram till 1615.",
    "Den andra \u00e4r en vigselbok f\u00f6r S:t Nicolai f\u00f6rsamling i Stockholm med b\u00f6rjan \u00e5r 1609.",
    "Dessa b\u00e5da kyrkob\u00f6cker \u00e4r de \u00e4ldsta i sitt slag i Sverige om man undantar en f\u00f6rteckning \u00f6ver d\u00f6da 1607-1622, som sistn\u00e4mnda \u00e5r inf\u00f6rdes i det d\u00e5 av kyrkoherden i Skultuna Johannes Jonae upplagda \"Album ecclsiae Skultunensis\" (Skultuna kyrkobok), en kombinerad dop-, vigsel- och d\u00f6dbok.",
    "Prosten Arvid Wannerdt forts\u00e4tter h\u00e4r sin redog\u00f6relse f\u00f6r \u00e4ldre tiders folkbokf\u00f6ring.",
    "Denna g\u00e5ng avhandlas den kyrkliga personregistreringen i Sverige f\u00f6re 1686 \u00e5rs kyrkolag.",
    "En ordnad personregistrering hade p\u00e5 1600-talet stor religi\u00f6s betydelse.",
    "Det var viktigt att det f\u00f6rdes anteckningar om dop och katekesf\u00f6rh\u00f6r.",
    "V\u00e4ster\u00e5sbiskopen Johannes Rudbeckius var en f\u00f6reg\u00e5ngsman inom folkbokf\u00f6ringsomr\u00e5det.",
    "Han utf\u00e4rdade bl a den f\u00f6rsta f\u00f6reskriften om f\u00f6rh\u00f6rsl\u00e4ngder samt regler f\u00f6r kyrkobokf\u00f6ringen i sitt stift.",
    "Betydelsen av en kyrklig personregistrering i v\u00e5rt land synes p\u00e5 1600-talet ha st\u00e5tt klar f\u00f6r ledande m\u00e4n inom kyrkan och \u00e4ven f\u00f6r f\u00f6retr\u00e4dare f\u00f6r den civila f\u00f6rvaltningen.",
    "S\u00e5v\u00e4l de under \u00e5rhundradet framlagda kyrkoordningsf\u00f6rslagen som biskopliga f\u00f6reskrifter under denna tid l\u00e4mnar tydliga bevis f\u00f6r att en s\u00e5dan registrering ansetts oundg\u00e4ngligen n\u00f6dv\u00e4ndig.",
    "Redan i ett kyrkoordningsf\u00f6rslag av \u00e5r 1608 yrkades det p\u00e5 dopanteckningar.",
    "Och i ett annat f\u00f6rslag fr\u00e5n \u00e5r 1619 l\u00e4mnas en intressant h\u00e4nvisning till kyrkobokf\u00f6ringens rent religi\u00f6sa betydelse.",
    "I f\u00f6rslagets fj\u00e4rde kapitel om dopet betonas n\u00e4mligen vikten av vittnen till att barnet blivit \"sannf\u00e4rdeligen\" d\u00f6pt.",
    "Och i forts\u00e4ttningen heter det bl a: \"Huarf\u00f6re wore godt emot Wederd\u00f6pare och andre suarmande Andar, att Pastor hadhe en Book f\u00f6rwaradt i Kyrkione, thervthinnan han anteknade hwardt och itt barn, som thet \u00e5hret blifuer d\u00f6pt och huad m\u00e5na och dagh thet skeer och Huilke som wore withe til theres D\u00f6pelse, effter som bruklighit haffuer warit i gamble tijder - - -.\"",
    "Kyrkoordningsf\u00f6rslag och biskopliga f\u00f6reskrifter p\u00e5 1600-talet.",
    "upptog givetvis ocks\u00e5 f\u00f6rteckningar \u00f6ver vigda och avlidna.",
    "Det var dock icke blott fr\u00e5gan om dessa speciella anteckningar - som kom att utm\u00e4rka \u00e5rhundradet som genombrottets tidevarv n\u00e4r det g\u00e4llde den kyrkliga personregistreringen.",
    "Som lika angel\u00e4get framstod behovet av f\u00f6rh\u00f6rsl\u00e4ngder som hj\u00e4lpmedel i den kyrkliga undervisningen m m. Det har sagts att 1600-talets kyrkostadgar och kyrkoordningsf\u00f6rslag \u00f6verfl\u00f6dade av f\u00f6reskrifter om den kristna undervisningen.",
    "Denna skulle ocks\u00e5 ge anledning till i varje fall ett par av de tidigare ben\u00e4mningarna p\u00e5 v\u00e5r nuvarande f\u00f6rsamlingsbok.",
    "Katekesen var grundstommen vid undervisningen i v\u00e5rt land \u00e4nda fr\u00e5n reformationen och l\u00e5ngt in p\u00e5 v\u00e5rt eget \u00e5rhundrade.",
    "Redan kyrkoordningen av \u00e5r 1571 f\u00f6reskrev som villkor f\u00f6r nattvardsg\u00e5ng att vederb\u00f6rande kunde \"Fadher w\u00e5r, Troon och Bodhorden.\"",
    "Katekesf\u00f6rh\u00f6r blev d\u00e4rf\u00f6r tidigt en regelm\u00e4ssig kyrklig arbetsform.",
    "Redan \u00e5r 1596 besl\u00f6t domkapitlet i Uppsala att pr\u00e4sterna skulle resa omkring i socknen och kalla samman ett byalag eller tv\u00e5 i taget och h\u00e5lla f\u00f6rh\u00f6r , emedan allmogen var s\u00e5 okunnig i sin kristendom att man ej tryggt kunde l\u00e5ta de beg\u00e5 nattvarden.",
    "Regelbundna katekesf\u00f6rh\u00f6r i kyrkan varje s\u00f6n- och helgdag p\u00e5bj\u00f6ds i V\u00e4xj\u00f6 stift \u00e5r 1619.",
    "Och biskopen Laurentius Paulinus Gothus, som var biskop i Str\u00e4ngn\u00e4s 1609-1637 och utf\u00e4rdade liknande best\u00e4mmelser f\u00f6r stiftet, meddelade \u00e4ven f\u00f6reskrifter om enskilda husf\u00f6rh\u00f6r: pr\u00e4sterna skulle tillsammans med sina kaplaner och sexm\u00e4n bes\u00f6ka sina \u00e5h\u00f6rare i tur och ordning och g\u00f6ra sig underr\u00e4ttade om deras kunskaper och leverne.",
    "Man kan f\u00f6rmoda att m\u00e5nga pr\u00e4ster f\u00f6re kyrkolagens tillkomst vid katekesf\u00f6rh\u00f6ren litat till sin lokal- och personk\u00e4nnedom utan n\u00e5gra anteckningar.",
    "Andra anv\u00e4nde troligen exempelvis milit\u00e4ra l\u00e4ngder.",
    "\u00c4ven pr\u00e4stens uppb\u00f6rdsl\u00e4ngder \u00f6ver tionde osv kunde komma till anv\u00e4ndning.",
    "P\u00e5 m\u00e5nga h\u00e5ll lade man emellertid ganska tidigt upp s\u00e4rskilda l\u00e4ngder f\u00f6r katekesf\u00f6rh\u00f6ren.",
    "F\u00f6r l\u00e4ngderna har anv\u00e4nts olika ben\u00e4mningar: katekismil\u00e4ngder, katekisationsl\u00e4ngder, folkl\u00e4ngder, l\u00e4sel\u00e4ngder och skrifteb\u00f6cker.",
    "Som exempel p\u00e5 hur man i kyrkoordningsf\u00f6rslag t\u00e4nkt sig uppl\u00e4ggning av f\u00f6rh\u00f6rsl\u00e4ngder kan n\u00e4mnas ett f\u00f6rslag av professorn, sedermera biskopen i Str\u00e4ngn\u00e4s Erik Gabrielsson Emporagrius, d\u00e4r det talas om l\u00e4ngder p\u00e5 sockenfolket \"ordenteligen f\u00f6rdeelade uthi wissa rotar, byar, g\u00e5rdar, hemman och torp, och widh hwar husbonde anteknade hans hustru, barn, legohion och inhyses folk, hwar vid sitt nampn.\"",
    "Den f\u00f6rsta f\u00f6reskriften om f\u00f6rh\u00f6rsl\u00e4ngder i v\u00e5rt land utf\u00e4rdades f\u00f6r V\u00e4ster\u00e5s stift av Johannes Rudbeckius, som var biskop d\u00e4r \u00e5ren 1619 -1646 och 1600-talets fr\u00e4mste kyrklige organisat\u00f6r.",
    "D\u00e5 kyrkoordningen av \u00e5r 1571 i flera fall redan var f\u00f6r\u00e5ldrad f\u00f6rfattade Rudbeckius andra stadgar, som skulle g\u00e4lla f\u00f6r hans stift, d\u00e4ribland \u00e4ven detaljerade f\u00f6reskrifter \u00e5r 1622 f\u00f6r kyrkobokf\u00f6ringen.",
    "Enligt dessa f\u00f6reskrifter \u00e5lades kyrkoherdarna att uppr\u00e4tta icke mindre \u00e4n 20 l\u00e4ngder, d\u00e4ribland \"en folkal\u00e4ngd p\u00e5 alle the, som \u00f6ffuer 10 \u00e5hr \u00e4ro, t\u00e5 Biskopen visiterar, register p\u00e5 barn, som \u00e4ro christnade, brude folk, som \u00e4ro wigde, lijk, som \u00e4ro begrafne.\"",
    "Huvudsyftet med den s\u00e5lunda p\u00e5bjudna folkl\u00e4ngden, som allts\u00e5 i verkligheten var en slags f\u00f6rh\u00f6rsl\u00e4ngd, framg\u00e5r tydligt av orden \"t\u00e5 Biskopen visiterar\".",
    "Den skulle tj\u00e4na som ledning f\u00f6r biskopen vid visitationsf\u00f6rh\u00f6ret.",
    "l folkl\u00e4ngden skulle \"mellan parallelle linier finnas antecknat.",
    "1. huru m\u00e5nga katekesstycken var och* en kunde l\u00e4sa, 2. p\u00e5 huru m\u00e5nga stycken han kunde Luthers f\u00f6rklaring och 3. om han f\u00f6rstod det uppl\u00e4sta v\u00e4l, temligt eller n\u00e5got\".",
    "Biskop Rudbeckius f\u00f6rtj\u00e4nster n\u00e4r det g\u00e4llde initiativet till en regelr\u00e4tt kyrkobokf\u00f6ring i senare tiders mening l\u00e5g inte blott i hans framsynthet i fr\u00e5ga om utf\u00e4rdade f\u00f6reskrifter utan ocks\u00e5 i hans f\u00f6rm\u00e5ga att kontrollera efterlevnaden av givna direktiv.",
    "Att hans nit\u00e4lskan f\u00f6r kyrkobokf\u00f6ringen burit rik frukt framg\u00e5r inte minst av det best\u00e5nd av kyrkob\u00f6cker som fr\u00e5n V\u00e4ster\u00e5s stift finns bevarat till v\u00e5ra dagar.",
    "D\u00e4ribland finns exempelvis just n\u00e5gra av de av Rudbeckius p\u00e5bjudna folkl\u00e4ngderna fr\u00e5n 1620-, 1630- och 1640-talen och fr\u00e5n de tre f\u00f6ljande decennierna fr\u00e5n ytterligare sexton socknar.",
    "Med h\u00e4nsyn till att f\u00f6rh\u00f6rsl\u00e4ngderna i \u00f6vriga delar av landet b\u00f6rjar l\u00e5ngt senare, ofta f\u00f6rst efter 1750, inses l\u00e4tt den s\u00e4rst\u00e4llning V\u00e4ster\u00e5s stift intar h\u00e4rvidlag.",
    "\u00c4ven statsmaktens intresse f\u00f6r en kyrklig personregistrering synes ha v\u00e4ckts under denna tid.",
    "Johannes Botvidi, som var biskop i Link\u00f6pings stift \u00e5ren 1631-1635, hade f\u00f6re sitt tilltr\u00e4de till \u00e4mbetet varit Gustav II Adolfs f\u00f6rste hovpredikant och preses i f\u00e4ltkonsistoriet och f\u00f6ljt konungen p\u00e5 dennes f\u00e4ltt\u00e5g i bl a Preussen och Tyskland.",
    "Riktlinjerna f\u00f6r Botvidis verksamhet som biskop var uppdragna i en i Berowald i Mecklenburg den 21 januari 1631 utf\u00e4rdad kunglig instruktion.",
    "I denna \u00e5lades biskopen att se till att i alla kyrkor anskaffades l\u00e4ngder f\u00f6r anteckning av bl a \"de d\u00f6pte och begravnes namn\".",
    "l detta sammanhang kan ocks\u00e5 n\u00e4mnas att 1633 \u00e5rs pr\u00e4stm\u00f6te i Link\u00f6ping p\u00e5 f\u00f6rslag av biskop Botvidi besl\u00f6t att \"ingen person, man eller qvinna, pijga eller dreng, tages ihn i n\u00e5gon sochn med mindre the hafue bref och godh \u00e5 besked hvad och hvadan the \u00e4re.\"",
    "Detta var den f\u00f6rsta f\u00f6reskriften i v\u00e5rt land om flyttningsbetyg.",
    "Det har sagts att kyrkobokf\u00f6ringen redan var en verklighet i alla svenska stift d\u00e5 den reglerades genom kyrkolagen.",
    "Omd\u00f6met \u00e4r givetvis helt adekvat i den meningen att mer eller mindre detaljerade f\u00f6reskrifter i \u00e4mnet f\u00f6rel\u00e5g i stiften.",
    "Emellertid var efterlevnaden av f\u00f6reskrifterna mycket olika.",
    "Kontrollen l\u00e5g helt i biskoparnas och prostarnas h\u00e4nder.",
    "Och deras f\u00f6rst\u00e5else f\u00f6r l\u00e4ngdf\u00f6ringens betydelse kunde givetvis variera.",
    "Vad den ene biskopen i detta h\u00e4nseende betonade som betydelsefullt kunde kanske av eftertr\u00e4daren bed\u00f6mas som mindre angel\u00e4get.",
    "Sedan arbetet p\u00e5 en ny kyrkolag p\u00e5g\u00e5tt i flera decennier men tid efter annan hindrats p\u00e5 grund av olika politiska meningsriktningar tillsatte Karl XI \u00e5r\u00a01684 en kommission av adliga jurister.",
    "Kommissionen arbetade effektivt och i n\u00e4ra samarbete med representanter f\u00f6r pr\u00e4sterskapet.",
    "P\u00e5 1686 \u00e5rs riksdag fick det andliga st\u00e5ndet besked om att den nya kyrkolagen var stadf\u00e4st av konungen.",
    "Formellt \u00e4r kyrkolagen av den 3 september 1686, som utkom av trycket 1687 och bekantgjordes i landet 1688, \u00e4nnu g\u00e4llande, fast\u00e4n den sj\u00e4lvfallet \u00e4r till stora delar upph\u00e4vd eller \u00e4ndrad och i andra delar kommit ur till\u00e4mpning.",
    "Genom 1686 \u00e5rs kyrkolag fick vi riksomfattande regler f\u00f6r den` kyrkliga personregistreringen.",
    "I lagen angavs noggrant vilka anteckningar som skulle f\u00f6ras.",
    "Karl XI tillsatte 1684 en kommission som fick i uppdrag att utarbeta en ny kyrkolag.",
    "Den nya lagen stadf\u00e4stes 1686 och g\u00e4ller fortfarande - \u00e4ven om den i stora delar \u00e4r \u00e4ndrad eller upph\u00e4vd.",
    "Genom 1686 \u00e5rs kyrkolag fastst\u00e4lldes f\u00f6r f\u00f6rsta g\u00e5ngen riksomfattande regler f\u00f6r en kyrklig personbokf\u00f6ring.",
    "Syftet med personbokf\u00f6ringen var att den s\u00e5 gott som uteslutande skulle tj\u00e4na pr\u00e4stens \u00e4mbetsg\u00e4rning - samma syfte som de tidigare insatserna p\u00e5 det h\u00e4r omr\u00e5det haft.",
    "I samband med f\u00f6reskrifterna om katekespredikningar och katekesf\u00f6rh\u00f6r i kyrkorna stadgades s\u00e5lunda i 2 kap 10 \u00a7 att \"Presterna skola h\u00e5lla wisse l\u00e4ngder p\u00e5 alle sine \u00e5h\u00f6rare, Huus ifr\u00e5n Huus, G\u00e5rd ifr\u00e5n G\u00e5rd, och weta besked, om theras framsteg och kunnskap uti theras Christendoms stycken.",
    "F\u00f6r att kunna uppr\u00e4tta dessa l\u00e4ngder har s\u00e4kerligen systematiska husbes\u00f6k varit n\u00f6dv\u00e4ndiga.",
    "S\u00e5dana f\u00f6reskrevs ocks\u00e5 i 24 kap 22 \u00a7, d\u00e4r det bl a talas om kyrkolierdens plikt att \"bes\u00f6kia sine \u00c5h\u00f6rare, thet ena Huset efter thet andra, n\u00e4r the \u00e5 b\u00e5da sijdor kunna ther til hafwa bequemlig tijd och l\u00e4genheet\".",
    "N\u00e4rmast var emellertid dessa husbes\u00f6k avsedda att tj\u00e4na den allm\u00e4nna f\u00f6rsamlings- och sj\u00e4lav\u00e5rden.",
    "Detta framg\u00e5r ocks\u00e5 av best\u00e4mmelsen i paragrafen att kyrkoherden vid bes\u00f6ket bl a skulle f\u00f6rbereda de gamla p\u00e5 de fr\u00e5gor som han \u00e4mnade rikta till dem i kyrkan.",
    "I kyrkolagens 3 kap 12 \u00a7 l\u00e4mnas f\u00f6reskrifter om anteckning av barns f\u00f6delse och dop: \" Pr\u00e4sten skal uti Kyrckeboken anteckna Orten och Dagen, hwar och n\u00e4r ett Barn f\u00f6dt \u00e4r, s\u00e5som och n\u00e4r thet d\u00f6pt warder, j\u00e4mw\u00e4l Barnetz, dess F\u00f6r\u00e4ldrars och theras Namn, som Wittnen til dess d\u00f6pelse warit hafwa.\"",
    "De grundl\u00e4ggande best\u00e4mmelserna f\u00f6r den genom kyrkolagen reglerade kyrkobokf\u00f6ringen \u00f6ver huvud \u00e5terfinns i 24 kap 8 \u00a7.",
    "Efter en inledande beskrivning, huru kyrkoherden vid biskopens ankomst f\u00f6r visitation skulle \"gi\u00f6ra redo f\u00f6r sig och sitt Embetes f\u00f6rr\u00e4ttande, samt om F\u00f6rsamlingens tilst\u00e5nd\" m m f\u00f6reskrives framtagandet av en f\u00f6rh\u00f6rsl\u00e4ngd: \"Dheslijkes ingifwa en L\u00e4ngd, med Columner, ang\u00e5ende sitt Sochnefolckz f\u00f6rkofring i Catechismi l\u00e4ra, efter hwilken f\u00f6rteckning, the och f\u00f6liande Dagen skola f\u00f6rh\u00f6ras.",
    "I tolv d\u00e4rp\u00e5 f\u00f6ljande punkter i paragrafen f\u00e5r vi en klar bild av dels vad som vid denna tid r\u00e4knades som tillh\u00f6rande kyrkobokf\u00f6ringen och dels vad kyrkolagen stadgade om anteckningsf\u00f6rfarandet.",
    "\"Sedan frarntagas Kyrckiob\u00f6ckerna, uti hwilka, under wissa Blad och Titlar inf\u00f6res.",
    "1 Inventaria p\u00e5 alt thet som Kyrckian \u00e4ger, i l\u00f6st och fast, med all then underr\u00e4ttelse som ther til h\u00f6rer.2\u00a0\u00a0Kyrckiones inkomster, af hwad Namn the och m\u00e5ge wara.3\u00a0\u00a0Pr\u00e4steg\u00e5rdz Inventarium, och dhes tilh\u00f6rige \u00e4gor.4\u00a0\u00a0B\u00e4nkel\u00e4ngden, hwar uti \u00c5hr efter \u00c5hr, the f\u00f6randringar som dher wid skee, skola upteknas: Men twistige m\u00e5hl om B\u00e4nckar, som intet med f\u00f6rlijkning kunna sl\u00e4ttas, h\u00f6ra under werldzlig R\u00e4tt.5\u00a0\u00a0R\u00e4kningen p\u00e5 inkomst och utgift, f\u00f6r hwart \u00e5hr s\u00e4rskilt, under Credit och Debet r\u00e4tteligen f\u00f6rfattad, samt underskiifwin af Kyrckioherden och Kyrckiow\u00e4rdarna, sedan hon i F\u00f6rsamlingens n\u00e4rwaro \u00e4r upl\u00e4sen, och sanf\u00e4rdig befunnen.6\u00a0\u00a0Hwad som i Sochnest\u00e4mma slutit \u00e4r, Kyrckiones n\u00f6dtorft ang\u00e5ende.7\u00a0\u00a0Hwad s\u00e4lsamt i Sochnen sig tildragit hafwer, best\u00e5ende af ens eller annans synnerlige gode eller onde bedrift, eller och thet, som utom Naturens ordentelige skickelse, i Elementerne, eller p\u00e5 quicht och d\u00f6dt, sig teer och wijsar, som w\u00e4rdt \u00e4r at upteckna.8\u00a0\u00a0Visitations Acterne.9\u00a0\u00a0Alle Brudefolck, med dheras och F\u00f6r\u00e4ldrarnas Namn, samt underr\u00e4ttelse, hwadan the \u00e4re komne, och hwad Witnesb\u00f6rd the haft hafwa.10\u00a0\u00a0Alle Barns, s\u00e5 \u00e4chtas, som o\u00e4chtas, med dheras F\u00f6r\u00e4ldrars och Faddrars Namn, f\u00f6delse- och d\u00f6pelse Dag, s\u00e5 och Orten ther the f\u00f6dde \u00e4ro.11\u00a0\u00a0The aflednas Namn, som i Kyrckian eller p\u00e5 Kyrckiog\u00e5rden \u00e4re begraftie, med kort underr\u00e4ttelse om dheras L\u00e4gerst\u00e4llen, st\u00e5nd, wilkor, lefwerne och \u00e5lder.12\u00a0\u00a0Theras Namn, som tijd efter annan flyttia in uti, eller utur F\u00f6rsamlingen, med efterr\u00e4ttelse, hwadan the komne \u00e4ro, huru the sig f\u00f6rh\u00e5llit, och hwart the fara Skrifteboken, eller then f\u00f6rteckning p\u00e5 Sochnefolket, under By och bolag, f\u00f6r deeld i wisse Columner, ther uti hwars och ens, som l\u00e4sa kan, framsteg i Catechismi l\u00e4ra, beskrifwit warder, inr\u00e4ttas s\u00e4rskilt, och skal af Pr\u00e4sten, med sine Titlar, st\u00e4llas i beh\u00f6rig richtigheet, emellan then Dagen Visitationen f\u00f6rkunnas, och t\u00e5 hon h\u00e5lles.",
    "I 10 \u00a7 i samma kapitel f\u00f6reskrives slutligen bl a: \"Hwad som i Kyrckioboken b\u00f6r intecknas, thet skal skee, f\u00f6rr \u00e4n the (dvs de som enligt lagen stannat kvar i kyrkan, sedan kvinnorna och ungdomen efter visitationsdagens gudstj\u00e4nst och katekesf\u00f6rh\u00f6r f\u00e5tt \"heml\u00e5f\") skilias \u00e5r, s\u00e5 w\u00e4l som och Acta Visistationis af Notarien f\u00f6rf\u00e4rdigas, och af Visitatorerne underskrifwas.\"",
    "Studerar man kyrkolagen n\u00e4rmare finner man en viss upprepning n\u00e4r det g\u00e4ller handlingar som h\u00f6r till personregistreringen.",
    "Det beror p\u00e5 att man h\u00e4mtade uppgifter fr\u00e5n olika kyrkolagsf\u00f6rslag Utan att man m\u00e4rkte dubbleringen.",
    "Men man har \u00e4ven pekat p\u00e5 br\u00e5dskan vid lagens slutliga redigering.",
    "Som synes kallas f\u00f6rh\u00f6rsl\u00e4ngden i kyrkolagen dels enbart l\u00e4ngd och dels skriftebok.",
    "Beteckningen l\u00e4ngd h\u00e4rstammar fr\u00e5n rent svenska kyrkolagsf\u00f6rslag, medan ordet skriftebok h\u00e4rr\u00f6r fr\u00e5n en av biskopen i \u00c5bo Johannes Gezelius d \u00e4 \u00e5r 1666 utf\u00e4rdad och \u00e5r 1673 tryckt stiftsstadga.",
    "Att f\u00f6rh\u00f6rsl\u00e4ngden i kyrkolagens 24 kap 8 \u00a7 f\u00f6rst kallas \"en L\u00e4ngd, med Columner\" och d\u00e4refter med n\u00e5gra f\u00e5 raders mellanrum \"Skrifteboken 7---f\u00f6r deeld i wisse Columner\" kan v\u00e4l endast f\u00f6rklaras som ett rent f\u00f6rbiseende.",
    "Som framg\u00e5r av kyrkolagen r\u00e4knades f\u00f6rh\u00f6rsl\u00e4ngden ursprungligen icke till kyrkob\u00f6ckerna.",
    "Den nyss n\u00e4mnda skrifteboken var ju endast en \u00e5terupprepning av den i ingressen f\u00f6r kyrkob\u00f6ckerna n\u00e4mnda l\u00e4ngden.",
    "Det \u00e4r inte k\u00e4nt om den i kyrkolagen anv\u00e4nda termen kyrkob\u00f6ckerna i st\u00e4llet f\u00f6r kyrkoboken v\u00e4ckte n\u00e5gon opposition vid denna tid, d\u00e5 i varje fall i mindre och medelstora f\u00f6rsamlingar boken innefattade s\u00e5v\u00e4l de ekonomiska noteringarna som de ministeriella anteckningarna.",
    "Man kan antaga att pluralf\u00f6rmen kyrkob\u00f6ckerna som uppges ha berott p\u00e5 direkt inflytande fr\u00e5n biskop Gezelius' stiftsstadga - uppfattades som naturlig med tanke p\u00e5 de i huvudstadgandet ing\u00e5ende tolv olika punkterna.",
    "Man reflekterade nog inte \u00f6ver att de d\u00e4r uppr\u00e4knade handlingarna skulle rymmas inom samma p\u00e4rmar.",
    "Det f\u00f6rh\u00e4rskande enbokssystemet rubbades i varje fall inte av terminologin.",
    "\u00c4nnu i slutet av 1700-talet anv\u00e4ndes termen kyrkobok p\u00e5 \u00e5tskilliga h\u00e5ll i v\u00e5rt land som en sammanfattande beteckning f\u00f6r anteckningar r\u00f6rande sj\u00e4lav\u00e5rd, personregistrering och ekonomi.",
    "Ett slag av anteckningar som inte ens omn\u00e4mns i kyrkolagen och som f\u00f6ljaktligen i likhet med f\u00f6rh\u00f6rsl\u00e4ngderna ursprungligen inte r\u00e4knades till kyrkob\u00f6ckerna var kommunionl\u00e4ngderna.",
    "Liksom 1571 \u00e5rs kyrkoordning uppst\u00e4llde kyrkolagen som villkor f\u00f6r deltagande i nattvardsg\u00e5ng att vederb\u00f6rande hade till\u00e4gnat sig kristendomens huvudstycken.",
    "F\u00f6r den som ville g\u00e5 till skrift stadgades anm\u00e4lningsplikt: \"Alle som wilia l\u00e5ta sig skrifta, skola n\u00e5got f\u00f6rut, hos Predikanten sig angifwa; och n\u00e4r n\u00e5gon Husfader, med sine Barn och Tienstefoick tillijka wil undf\u00e5 skrifterm\u00e5hl, m\u00e5ste den samma, om han kan skrifwa, ups\u00e4ttia hwars och ens Namn p\u00e5 en Lista, och s\u00e4nda den til Predikanten, eller eliest, s\u00e4rdeles p\u00e5 Landzbygden, gifwa thet munteligen Pr\u00e4sten tilk\u00e4nna, d\u00e5 han kommer til Kyrckian, p\u00e5 thet han m\u00e5 wetta, hwilka, och huru m\u00e5nga, g\u00e5 hwar g\u00e5ng til Skrift.",
    "Syftet med anm\u00e4lan var allts\u00e5 dels att pr\u00e4sten skulle veta hur m\u00e5nga oblater och hur mycket vin som beh\u00f6vdes och dels att han skulle kunna kontrollera att alla som \u00f6nskade g\u00e5 till nattvarden ocks\u00e5 var ber\u00e4ttigade d\u00e4rtill.",
    "Med h\u00e4nsyn till den ringa skrivkunnigheten vid denna tid skedde anm\u00e4lningarna s\u00e4kert som regel muntligen.",
    "Detta medf\u00f6rde att pr\u00e4sten s\u00e5g sig n\u00f6dsakad att till st\u00f6d f\u00f6r minnet antingen sj\u00e4lv anteckna de blivande kommunikanterna eller uppdraga \u00e5t klockaren att g\u00f6ra det.",
    "P\u00e5 detta s\u00e4tt uppstod kommunionl\u00e4ngderna, av vilka det p\u00e5 denna tid kom att finnas tv\u00e5 olika slag.",
    "Det ursprungliga slaget var en i tidsf\u00f6ljd nedskriven f\u00f6rteckning \u00f6ver kommunikanterna.",
    "Det andra slaget var en p\u00e5 f\u00f6rhand kameralt iordningst\u00e4lld l\u00e4ngd \u00f6ver sockenborna, d\u00e4r kommunikanterna i samband med varje nattvardsg\u00e5ng utm\u00e4rktes p\u00e5 ett s\u00e4rskilt s\u00e4tt, t ex genom anteckning av datum f\u00f6r nattvardsg\u00e5ngen.",
    "Uppst\u00e4llningen var allts\u00e5 densamma som i f\u00f6rh\u00f6rsl\u00e4ngden: \"Huus ifr\u00e5n Huus, G\u00e5rd ifr\u00e5n G\u00e5rd\".",
    "Fast\u00e4n den inte var direkt f\u00f6reskriven i kyrkolagen blev kommunionl\u00e4ngden snart lika vanlig som f\u00f6rh\u00f6rsl\u00e4ngden.",
    "Det h\u00e4nde ofta att man slog samman katekisationsl\u00e4ngden (f\u00f6rh\u00f6rsl\u00e4ngden) till en efter bostad uppst\u00e4lld liggare \u00f6ver sockenborna med kolumner f\u00f6r anteckning om s\u00e5v\u00e4l kristendomskunskap som nattvardsg\u00e5ng.",
    "Denna dubbla anv\u00e4ndning framg\u00e5r inte alltid av handlingens titel.",
    "Den kallas visserligen ibland katekisationsl\u00e4ngd och kommunionl\u00e4ngd, men ibland enbart katekisationsl\u00e4ngd eller enbart kommunionl\u00e4ngd.",
    "Den fj\u00e4rde delen av prosten Arvid Wannerdts artikelserie om folkbokf\u00f6ringen i g\u00e5ngna tider handlar om \u00e5ren efter kyrkolagens tillkomst, dvs fr\u00e5n 1686 och fram\u00e5t.",
    "Kyrkolagen inneh\u00f6ll endast summariska best\u00e4mmelser om personbokf\u00f6ring.",
    "Best\u00e4mmelserna om bannlysning omfattade d\u00e4remot tre sidor.",
    "Konventikelplakatet fr\u00e5n 1726 p\u00e5bj\u00f6d husf\u00f6rh\u00f6r \u00f6ver hela landet.",
    "Noteringar om f\u00f6rr\u00e4ttringar f\u00f6rdes ofta i form av kladdanteckningar, som renskrevs i kyrkob\u00f6ckerna i efterhand.",
    "Fullskrivna kyrkob\u00f6cker bevarades inte alltid utan f\u00f6rsvann.",
    "Pr\u00e4sterna var till en b\u00f6rjan skyldiga att vara med vid mantals- och skattskrivningar.",
    "Men efter protester upph\u00f6rde s\u00e5 sm\u00e5ningom den skyldigheten.",
    "Som framg\u00e5r av flera olika beteckningar p\u00e5 pr\u00e4sternas l\u00e4ngder \u00f6ver sockenborna i \u00e4ldre tider - katekismil\u00e4ngder, katekisationsl\u00e4ngder osv - upplades dessa ursprungligen i sj\u00e4lav\u00e5rdande syfte.",
    "De upptog d\u00e4rf\u00f6r fr\u00e5n b\u00f6rjan inte alla sockenbor utan endast dem som \u00e5tnj\u00f6t eller \u00e5tnjutit kristendomsundervisning och d\u00e4rf\u00f6r var skyldiga att infinna sig till f\u00f6rh\u00f6ren.",
    "Det var ju h\u00e4r fr\u00e5ga om pr\u00e4stens \"\u00e5h\u00f6rare\".",
    "I l\u00e4ngderna upptogs allts\u00e5 inte barn som \u00e4nnu ej inh\u00e4mtat tillr\u00e4cklig kristendomskunskap.",
    "Fr\u00e5n b\u00f6rjan antecknades m\u00e4rkligt nog inte heller socknens st\u00e5ndspersoner, vilket synes ha motiverats med att dessa s\u00e4llan var n\u00e4rvarande vid f\u00f6rh\u00f6ren och att pr\u00e4sten \u00e4ven utan n\u00e5gra anteckningar kunde redog\u00f6ra f\u00f6r deras kunskaper i \"salighetsl\u00e4ran\" vid intr\u00e4ffande visitation.",
    "Emelleritd \u00e5lades dock vid 1693 \u00e5rs riksdag \u00e4ven \"folk av f\u00f6rn\u00e4ma villkor\" att infinna sig vid f\u00f6rh\u00f6ren.",
    "Ett stycke fram p\u00e5 1700-talet b\u00f6rjade f\u00f6r h\u00f6rsl\u00e4ngderna vanligen kallas husf\u00f6rh\u00f6rsl\u00e4ngder, beroende p\u00e5 att katekesf\u00f6rh\u00f6ren i kyrkorna vid denna tid s\u00e5 sm\u00e5ningom kommit i bakgrunden f\u00f6r de allt vanligare husf\u00f6rh\u00f6r, som formellt p\u00e5bj\u00f6ds \u00f6ver hela riket genom det s k konventikelplakatet den 12 januari 1726.",
    "D\u00e4r hette det bl a: \"Ty skola Pr\u00e4sterne efter theras Sed och \u00c4mbetes skyldighet wara f\u00f6rbundne troligen sin anf\u00f6rtrodde Hiord at w\u00e5rda och utom de vanlige Catechismi f\u00f6rh\u00f6r i kyrckian esomoftast bes\u00f6ka sine \u00c5h\u00f6rare i deras huus eller d\u00e4r s\u00e5dant beqw\u00e4mligen ej l\u00e5ter sig gi\u00f6ra d\u00e5 n\u00e5gra huus i staden och byar p\u00e5 landet i s\u00e4nder sammankalla p\u00e5 det de med all S\u00e4kerhet m\u00e5ge f\u00f6rnimma deras framsteg i Christendomen och dem til den r\u00e4tta Salighetens grund och kundskap f\u00f6ra ....\"  N\u00e4r kyrkolagen bekantgjordes \u00e5r 1688 betydde detta bl a att en stiftsvis p\u00e5b\u00f6rjad och dittills s\u00e5lunda lokalt reglerad personbokf\u00f6ring fick f\u00f6r hela det svenska statsomr\u00e5det g\u00e4llande f\u00f6reskrifter.",
    "Den summariska utformningen av de ifr\u00e5gavarande best\u00e4mmelserna \u00e4r dock p\u00e5fallande.",
    "Huvudf\u00f6reskrifterna f\u00f6r personregistreringen upptog tillsammans 19 rader, varav fem var en upprepning.",
    "Som j\u00e4mf\u00f6relse kan n\u00e4mnas att best\u00e4mmelserna om bannlysning hade \u00e4gnats inte mindre \u00e4n tre sidor.",
    "En av de st\u00f6rsta bristerna var att formul\u00e4rf\u00f6reskrifter f\u00f6r de olika anteckningarna helt saknades.",
    "N\u00e5gon anvisning om tiden f\u00f6r det rutinm\u00e4ssiga anteckningsf\u00f6rfarandet fanns inte heller i kyrkolagen.",
    "Detta hade till f\u00f6ljd att m\u00e5nga ministerialanteckningar fr\u00e5n denna tid inte \u00e4r de ursprungliga.",
    "Efter en f\u00f6rr\u00e4ttning antecknade pr\u00e4sten denna ofta p\u00e5 en l\u00f6s lapp eller i en kladdbok.",
    "Det var ocks\u00e5 ganska vanligt att kladdboken sk\u00f6ttes av klockaren.",
    "I regel var man v\u00e4l angel\u00e4gen om att f\u00f6rr\u00e4ttningarna antecknades i kronologisk ordning.",
    "Hade d\u00e5 dessa utf\u00f6rts av olika pr\u00e4ster kunde givetvis n\u00e5gon l\u00e4tt f\u00f6rbig\u00e5s, i synnerhet som det ibland kanske gick \u00e5tskilliga m\u00e5nader mellan kladdanteckningarna och \"renskrivningen\" i kyrkobok.",
    "I en f\u00f6rsamling i Karlstads stift saknas f\u00f6delseanteckningar f\u00f6r tiden 16 mars 1717 - 21 augusti 1719, vilket f\u00f6rklarats p\u00e5 f\u00f6ljande s\u00e4tt: \"Av den olyckligeliga v\u00e5deld, som timade uti klockareg\u00e5rden, blev ock kyrkokladden uppbr\u00e4nd, d\u00e5 klockaren hade tagit honom hem att uppskriva vad d\u00e4ruti inskrivas borde och d\u00e4rf\u00f6r har man ingen r\u00e4ttelse om de intill denna tiden f\u00f6dde.\"",
    "Enligt kyrkolagen skulle f\u00f6rh\u00f6rsl\u00e4ngden st\u00e4llas \"i beh\u00f6rig richtigheet\" under tiden mellan p\u00e5lysning om visitation och sj\u00e4lva f\u00f6rr\u00e4ttningen.",
    "L\u00e4ngden skulle utg\u00f6ra ledning f\u00f6r biskopen och h\u00e4radsprosten vid deras granskning av sockenbornas kristendomskunskaper.",
    "Ursprungligen torde l\u00e4ngderna ha f\u00f6rnyats och omskrivits efter en kort tid, vanligen ett \u00e5r.",
    "S\u00e5 utf\u00e4rdades exempelvis i Link\u00f6pings stift \u00e5r 1700 ett cirkul\u00e4rbrev enligt vilket pr\u00e4sterna \u00e5lades att \u00e5rligen inr\u00e4tta s\u00e5dana l\u00e4ngder.",
    "P\u00e5 grund av det ursprungliga speciella \u00e4ndam\u00e5let med l\u00e4ngderna dr\u00f6jde det l\u00e4nge innan dessa kom att allm\u00e4nt bevaras till efterv\u00e4rlden.",
    "N\u00e4r en ny l\u00e4ngd upplagts torde den dittillsvarande ofta ha ansetts vara utan v\u00e4rde.",
    "P\u00e5 detta s\u00e4tt har m\u00e5nga f\u00f6rst\u00f6rts eller f\u00f6rkommit p\u00e5 annat s\u00e4tt.",
    "I n\u00e5gra fall har f\u00f6rh\u00f6rsl\u00e4ngden s\u00e5 sm\u00e5ningom anv\u00e4nts till p\u00e4rmfyllnad f\u00f6r andra b\u00f6cker.",
    "Det kunde ocks\u00e5 h\u00e4nda att l\u00e4ngderna lades till visitationshandlingarna och p\u00e5 s\u00e5 s\u00e4tt hamnade i domkapitlets arkiv.",
    "Emellertid blev det s\u00e5 sm\u00e5ningom allt vanligare att l\u00e4ngderna uppr\u00e4ttades med tillv\u00e4xtutrymmen s\u00e5 att de kunde anv\u00e4ndas under flera \u00e4r.",
    "N\u00e5gon allm\u00e4n f\u00f6reskrift h\u00e4rom gavs dock inte och \u00e4nnu inemot slutet av 1700-talet f\u00f6rekom att man till\u00e4mpade den \u00e4ldre metoden med \u00e5rligen f\u00f6rnyade l\u00e4ngder.",
    "Stiftsledningarna gjorde ganska snart efter kyrkolagens tillkomst lovv\u00e4rda f\u00f6rs\u00f6k att - s\u00e5 l\u00e5ngt det sig g\u00f6ra l\u00e4t - avhj\u00e4lpa de mest p\u00e5tagliga bristerna i fr\u00e5ga om de best\u00e4mmelser som reglerade personbokf\u00f6ringen.",
    "Som exempel h\u00e4rp\u00e5 kan n\u00e4mnas att biskopen i Link\u00f6pings stift Jacob Lang, som tilltr\u00e4dde \u00e4mbetet i januari 1712, redan i b\u00f6rjan av \u00e5r 1713 l\u00e4t trycka ett katekisations- och kommunionsl\u00e4ngdsformul\u00e4r samt ett utf\u00f6rligt latinskt f\u00f6retal, daterat den 20 januari sistn\u00e4mnda \u00e5r.",
    "Varje f\u00f6rsamling \u00e5lades sedan att ink\u00f6pa ett exemplar av f\u00f6retalet och ett efter f\u00f6rsamlingens storlek l\u00e4mpat antal ark av formul\u00e4ret.",
    "Biskopens \u00e5tg\u00e4rd var f\u00f6ranledd av hans angel\u00e4genhet att skapa fasta och enhetliga regler f\u00f6r den kyrkliga undervisningen i stiftet.",
    "Hans initiativ i fr\u00e5ga om l\u00e4ngderna vittnar om att han hade en klar blick f\u00f6r betydelsen av praktiskt upplagda hj\u00e4lpmedel.",
    "Sedan pr\u00e4sterna genom kyrkolagen blivit \u00e5lagda att i kyrkoboken anteckna bl a barns f\u00f6delse och dop dr\u00f6jde det inte l\u00e4nge f\u00f6rr\u00e4n dessa anteckningar officiellt kom att anv\u00e4ndas vid mantals- och skattskrivningen.",
    "I mantalskommissarieinstruktionen av \u00e5r 1693 stadgades s\u00e5lunda, att kyrkoherden skulle \"hafwa med sig Kyrkio-Boken, hwaruti hwars och ens F\u00f6delse i F\u00f6rsamlingen b\u00f6r wara anteknad, s\u00e5 at, i fall n\u00e5got twifwelsm\u00e5l om \u00c5ldern p\u00e5 de unge sig skulle yppas, han det d\u00e5 af samma Bok m\u00e5 kunna uppwisa.\"",
    "\u00c4ndam\u00e5let var h\u00e4r att f\u00f6rhindra underslev n\u00e4r det g\u00e4llde skyldigheten att erl\u00e4gga mantalspenningar.",
    "Den undre gr\u00e4nsen gick vid femton\u00e5rs\u00e5ldern.",
    "Tack vare kyrkoboken fick myndigheterna allts\u00e5 m\u00f6jlighet att h\u00f6ja mantalsskrivningens effektivitet.",
    "Man torde dock med ganska stor sannolikhet kunna antaga att mantalskommissarierna redan tidigare utnyttjat \u00e5ldersuppgifter i f\u00f6refintliga kyrkob\u00f6cker, \u00e4ven om en allm\u00e4n f\u00f6reskrift h\u00e4rom av l\u00e4tt f\u00f6rklarliga sk\u00e4l inte fanns f\u00f6re kyrkolagen.",
    "Emellertid protesterade pr\u00e4sterna snart mot den roll de numera f\u00e5tt sig tilldelad vid mantalsskrivningsf\u00f6rr\u00e4ttningarna.",
    "Man kan s\u00e4ga att pr\u00e4sten alltifr\u00e5n 1635 \u00e5rs memorial ang\u00e5ende mantalsskrivningarna och till dess s\u00e4rskilda mantalskommissarietj\u00e4nster inr\u00e4ttades \u00e5r 1652 i realiteten tj\u00e4nstgjorde som sekreterare vid mantalsskrivningen med allt det ansvar detta innebar.",
    "Och fortfarande skulle han n\u00e4rvara vid f\u00f6rr\u00e4ttningen och st\u00e4lla sin k\u00e4nnedom om sockenborna och deras f\u00f6rh\u00e5llande till mantalskommissariens f\u00f6rfogande.",
    "Med tiden blev st\u00e4llningen alltmer \u00f6mt\u00e5lig.",
    "\u00c5 ena sidan f\u00f6rv\u00e4ntade sig sockenborna att deras pr\u00e4st vid tvistiga fall skulle visa solidaritet.",
    "\u00c5 den andra var hans lojalitet mot \u00f6verheten en sj\u00e4lvklar plikt.",
    "Liksom i tidigare liknande f\u00f6rordningar framh\u00f6lls i 1693 \u00e5rs mantalskommissarieinstruktion vikten av att underslev f\u00f6rhindrades.",
    "Av lagtexten framg\u00e5r att oegentligheterna var v\u00e4l k\u00e4nda: \"Emedan ofta torde h\u00e4nda, at m\u00e5nge Mantal undand\u00f6ljas och intet angifwas..\"  Kampen mot dessa f\u00f6reteelser tog sig bl a uttryck i en bekr\u00e4ftelseed vid mantalsl\u00e4ngdens undertecknande: \"Men \u00e4r d\u00e5 intet mer, s\u00e5 slutes d\u00e4rmed Skrifningen, och L\u00e4ngden summeras samt annoteras derp\u00e5 alla deras Namn, som h\u00e4rom giordt bek\u00e4nnelse, hwilket sedan Kyrkioherden och H\u00e4radsfogden tillika med MantalsCommissarien med egne Namn och Signetens unders\u00e4ttande, under en mening, skole betyga, att de wid sin Si\u00e4ls Salighet, s\u00e5 mycket dem witterligit warit, ingen undand\u00f6lgt, eller l\u00e5tit af L\u00e4ngden utsluta, som Mantals-Penningarne betala b\u00f6ra.",
    "Pr\u00e4sternas otrivsel \u00f6kade undan f\u00f6r undan.",
    "Man klagade ocks\u00e5 \u00f6ver att mantalskommissarien \u00e4ndrade i l\u00e4ngderna efter undertecknandet.",
    "Man ville slippa befattningen med mantalsskrivningarna eller \u00e5tminstone f\u00e5 en lindring i bekr\u00e4ftelseeden vid l\u00e4ngdernas undertecknande.",
    "S\u00e5 sm\u00e5ningom gav protesterna resultat.",
    "F\u00f6rst mildrades bekr\u00e4ftelseeden \u00e5r 1719.",
    "Och snart d\u00e4refter befriades pr\u00e4sterna fr\u00e5n skyldigheten att n\u00e4rvara vid mantalsskrivningsf\u00f6rr\u00e4ttningarna genom 1723 \u00e5rs privilegier, vars \u00e5ttonde paragraf \u00e4ven l\u00e4mnar upplysning om orsakerna till den s\u00e5lunda medgivna l\u00e4ttnaden: \"Eftersom thet besv\u00e4rliga krigsv\u00e4sendet, som riket och f\u00e4derneslandet en l\u00e4ngan tid bort\u00e5t varit pl\u00e5gat med, hafver f\u00f6rorsakat, att kyrkjoherdarne \u00e5 landet hafva m\u00e5st vid utskrifningar, afkortningar och andre lengders uppr\u00e4ttande efter matlagen eller r\u00f6ktalet samt vid flere extra ordinarie hjelpers utg\u00f6rande f\u00f6rf\u00e4rdiga och utlefverera lengderna p\u00e5 sina sochnem\u00e4n och \u00e5h\u00f6rare; s\u00e5 allthenstund presterskapet sig besv\u00e4rat, att the therigenom icke allenast blifva mycket f\u00f6rhindrade uti sine embetens f\u00f6rrettande, utan ock ofta r\u00e5ka uti ov\u00e4nskap och vedervilja med sina \u00e5h\u00f6rare och eljest thessf\u00f6rutan m\u00e5ste under tiden thervid lida h\u00e5rda och vr\u00e5ngvisa tilltal, f\u00f6rdenskull vele vi hafva them h\u00e4refter icke allenast ifr\u00e5n all lengdeskrifning utan ock ifr\u00e5n then m\u00f6da och ol\u00e4genhet, som them till f\u00f6lje af mantalscommissarie-instructionen h\u00e4rtill \u00e5legat hafver, n\u00e5d.",
    "frikallade, s\u00e5 att them h\u00e4danefter ej skall \u00e5ligga sig vid mantalsskrifningarne att infinna, l\u00e4ngderna uppr\u00e4tta eller them samma underskrifva, utan hafva the allenast vid p\u00e5fordran till mantalscommissariens efterrettelse antingen kyrkjoboken eller ett extract therutur att utgifva.",
    "Under en tid av 90 \u00e5r var s\u00e5 pr\u00e4sterna befriade fr\u00e5n skyldigheten att n\u00e4rvara vid mantalsskrivningarna.",
    "\u00c4nd\u00e5 synes de p\u00e5 \u00e5tskilliga h\u00e5ll ha varit n\u00e4rvarande vid f\u00f6rr\u00e4ttningarna \u00e4ven under denna tid.",
    "Ibland kunde v\u00e4l detta ha sin f\u00f6rklaring i att de g\u00e4rna ville bist\u00e5 sina sockenbor, n\u00e4r dessa \u00f6nskade skattebefrielse.",
    "Pr\u00e4sten k\u00e4nde ju b\u00e4st till \"\u00e5h\u00f6rarnas\" ekonomiska situation.",
    "Men det h\u00e4nde v\u00e4l ocks\u00e5 att han ans\u00e5g det n\u00f6dv\u00e4ndigt att \u00f6vervaka hanteringen av utl\u00e4mnad kyrkobokf\u00f6ringshandling.",
    "Ett uttalande av den temperamentsfulle 78-\u00e5rige kyrkoherden Pehr Meurling i Kristdala \u00e5r 1785 talar h\u00e4rf\u00f6r: \"Icke \u00e4r det heller tj\u00e4nligit att en hop sm\u00e5 skrifware ska bl\u00e4ddra i w\u00e5ra protocoller och r\u00e4kningar med mycket mera.\"",
    "Under I700-talet f\u00f6rdes en ibland ganska bitter kamp om tillg\u00e5ngen till husf\u00f6rh\u00f6rsl\u00e4ngderna.",
    "Pr\u00e4sterna ville inte ge de civila \u00e4mbetsm\u00e4nnen m\u00f6jlighet att ta del av uppgifterna i kyrkans handlingar.",
    "Pr\u00e4sterna var inte l\u00e4ngre tvungna att vara med vid mantalsskrivningarna.",
    "Men \u00e4mbetsm\u00e4nnen ville fortfarande ha tillg\u00e5ng till kyrkans handlingar, bl a husf\u00f6rh\u00f6rsl\u00e4ngderna.",
    "M\u00e5nga pr\u00e4ster v\u00e4grade samarbeta.",
    "Fr\u00e5gan drevs till sin spets.",
    "Genom kungliga brev fick f\u00f6rst landsfiskalerna tillg\u00e5ng till handlingarna och sedan \u00e4ven mantalskommissarierna.",
    "N\u00e4r pr\u00e4sterna genom 1723 \u00e5rs privilegier befriades fr\u00e5n skyldigheten att n\u00e4rvara vid mantalsskrivningsf\u00f6rr\u00e4ttningarna borde man haft anledning f\u00f6rv\u00e4nta en lugnare tid n\u00e4r det g\u00e4llde f\u00f6rh\u00e5llandet mellan kyrkans och statsmaktens representanter p\u00e5 folkbokf\u00f6ringens omr\u00e5de.",
    "S\u00e5 blev dock ingalunda fallet.",
    "Tv\u00e4rtom kom forts\u00e4ttningen av 1700-talet att utm\u00e4rkas av en ibland ganska bitter dragkamp om tillg\u00e5ngen till husf\u00f6rh\u00f6rsl\u00e4ngderna f\u00f6r mantalsskrivningskontrollen.",
    "Att dessa tvistigheter \u00f6verhuvud kunde uppkomma berodde p\u00e5 att utformningen av privilegierna i detta avseende inte var entydig.",
    "Vad som beh\u00f6vdes f\u00f6r en effektiv kontroll vid mantalsskrivningen var givetvis en f\u00f6rteckning \u00f6ver sockenborna \"Huus ifr\u00e5n Huus, G\u00e5rd ifr\u00e5n G\u00e5rd\".",
    "En s\u00e5dan uppst\u00e4llning fanns i husf\u00f6rh\u00f6rsl\u00e4ngden och i kommunionl\u00e4ngden d\u00e4r denna var uppst\u00e4lld i kameral ordning.",
    "Enligt privilegierna skulle pr\u00e4sterna till mantalskommissarien utl\u00e4mna \"kyrkioboken eller ett extract therutur\" Men varken husf\u00f6rh\u00f6rsl\u00e4ngden eller kommunionl\u00e4ngden r\u00e4knades vid denna tid till kyrkoboken.",
    "Pr\u00e4sterskapets motst\u00e5nd mot att ge civila \u00e4mbetsm\u00e4n tillg\u00e5ng till kyrkans handlingar hade bl a ett l\u00e4ttf\u00f6rst\u00e5eligt motiv.",
    "Man fruktade att sockenborna vid k\u00e4nnedom om att l\u00e4ngderna skulle anv\u00e4ndas f\u00f6r personkontroll kunde komma att f\u00f6rhindra att deras barn antecknades i dessa genom att inte l\u00e5ta dem deltaga i den kristna undervisningen och i nattvardsg\u00e5ngen.",
    "Det g\u00e4llde h\u00e4r allts\u00e5 det kristna f\u00f6rsamlingslivet.",
    "Alltifr\u00e5n \u00e5r 1724 gjordes fr\u00e5n de v\u00e4rdsliga myndigheternas sida m\u00e5nga f\u00f6rs\u00f6k att f\u00e5 tillg\u00e5ng till l\u00e4ngderna f\u00f6r mantalsskrivningskontrollen.",
    "F\u00f6r det mesta blev dock resultatet av dessa anstr\u00e4ngningar ganska negativt.",
    "Kyrkan hade pr\u00e4stest\u00e5ndet i riksdagen p\u00e5 sin sida, en f\u00f6rdel som pr\u00e4sterskapet f\u00f6rstod att v\u00e4l tillvarataga.",
    "S\u00e5lunda lyckades man t ex f\u00e5 st\u00e5ndet att kraftigt protestera mot ett kungligt brev av den 24 november 1724 om att i Link\u00f6pings stift kommunionl\u00e4ngderna skulle vara tillg\u00e4ngliga vid mantalsskrivningarna.",
    "Det \u00e4r l\u00e4tt att f\u00f6rst\u00e5 att resultatet av brevet h\u00e4rigenom icke blev det avsedda.",
    "I det l\u00e5nga loppet avgick dock civilmyndigheten med segern.",
    "Saken st\u00e4lldes p\u00e5 sin spets vid mitten av 1750-talet.",
    "I en \u00e5r 1714 utf\u00e4rdad instruktion f\u00f6r landsfiskalerna - deras \u00e4mbete motsvarade vid denna tid n\u00e4rmast nuvarande l\u00e4ns\u00e5klagar\u00e4mbetet - ingick i deras arbetsuppgifter \u00e4ven att kontrollera att alla som skulle mantalsskrivas ocks\u00e5 blev antecknade i l\u00e4ngderna.",
    "Deras verksamhet i detta avseende kom mera att best\u00e5 i efterkontroller \u00e4n i n\u00e4rvaro vid sj\u00e4lva skrivningsf\u00f6rr\u00e4ttningarna.",
    "\u00c5r 1749 besl\u00f6t landsfiskalen i G\u00f6teborgs och Bohus l\u00e4n Peter Warlund att unders\u00f6ka tillf\u00f6rlitligheten av mantalsredovisningen i l\u00e4net.",
    "F\u00f6r detta \u00e4ndam\u00e5l beg\u00e4rde han tilltr\u00e4de till och del av pr\u00e4sternas husf\u00f6rh\u00f6rs- och kommunionl\u00e4ngder.",
    "Emellertid h\u00e4nde det d\u00e5 att pr\u00e4sterna p\u00e5 \u00e5tskilliga platser v\u00e4grade honom att taga del av l\u00e4ngderna, varf\u00f6r han beg\u00e4rde handr\u00e4ckning hos landsh\u00f6vdingen.",
    "Denne i sin tur befordrade framst\u00e4llningen till G\u00f6teborgs konsistorium med anh\u00e5llan att myndigheten m\u00e5tte beordra kyrkoherdarna i l\u00e4net att vid anfordran uppvisa f\u00f6rh\u00f6rs- och kommunionl\u00e4ngderna.",
    "Konsistoriet \u00e5lade med anledning h\u00e4rav pr\u00e4sterskapet att h\u00e5lla f\u00f6rh\u00f6rs- och kommunionl\u00e4ngderna riktiga och f\u00e4rdiga att uppvisa, d\u00e4rest n\u00e5gon befullm\u00e4ktigad och d\u00e4rtill ber\u00e4ttigad skulle p\u00e5fordra detta.",
    "Landsh\u00f6vdingen anmodade ocks\u00e5 genom \u00f6ppet brev pr\u00e4sterskapet att l\u00e4mna landsfiskalen erforderliga upplysningar ur f\u00f6rh\u00f6rsl\u00e4ngderna.",
    "Efter detta fick landsfiskalen under sina f\u00f6rr\u00e4ttningar beg\u00e4rda upplysningar.",
    "Detta tillm\u00f6tesg\u00e5ende fortsatte d\u00e4refter till dess ett nytt brev fr\u00e5n konsistoriet tydligen tillkommet efter p\u00e5tryckning fr\u00e5n stiftets pr\u00e4ster - uppvisats f\u00f6r landsfiskalen.",
    "I denna skrivelse f\u00f6rklarade konsistoriet sin tidigare befallning p\u00e5 det s\u00e4ttet, att ingen borde anses ber\u00e4ttigad att f\u00e5 se katekismi- och f\u00f6rh\u00f6rsl\u00e4ngderna, som ej hade dess brev och \"uttrycklig utl\u00e5telse att uppvisa i thetta m\u00e5l\".",
    "Vid behov skulle pr\u00e4sterskapet enligt direktiv \u00e5beropa \u00e5ttonde paragrafen i 1723 \u00e5rs pr\u00e4sterliga privilegier.",
    "Med st\u00f6d av detta cirkul\u00e4rbrev v\u00e4grade pr\u00e4sterskapet landsfiskalen att f\u00e5 det av husf\u00f6rh\u00f6rs- och kommunionl\u00e4ngdernas uppgifter, varf\u00f6r han m\u00e5ste avbryta sin unders\u00f6kning.",
    "Landsfiskalen hade enligt egna uppgifter sommaren 1749 uppt\u00e4ckt 677 undandolda mantal i de 14 pastorat han hunnit g\u00e5 igenom innan han hindrades i sin verksamhet.",
    "l skrivelse den 4 augusti 1750 fr\u00e5gade han justitiekanslern hur pr\u00e4sterskapet skulle kunna f\u00f6rm\u00e5s att uppvisa sina husf\u00f6rh\u00f6rs- och ketekismil\u00e4ngder.",
    "Resultatet av denna f\u00f6rfr\u00e5gan blev ett kungligt brev av den 9 januari 1751 till G\u00f6teborgs konsistorium, som d\u00e4ri anbefalles \"at til s\u00e4kerhets winnande om mantalsl\u00e4ngdernes richtighet, och at ingen \u00e4r af wederb\u00f6rande til Kongl.",
    "Maj:ts och Kronans skada och afsaknad uti thes r\u00e4ttigheter, undand\u00f6lgd, som f\u00f6r mantal tecknas borde, antyda kyrkoherdarne uti stiftet, at upp\u00e5 landsfliscalens beg\u00e4ran upwisa the af them h\u00e5llne husf\u00f6rh\u00f6rs- och kommunionl\u00e4ngder\".",
    "Med anledning av detta kungliga brev hemst\u00e4llde konsistoriet i G\u00f6teborg hos Kungl.",
    "Maj:t i skrivelse den 23 januari 1751, dels att detsamma f\u00f6r undvikande av stridigheter mellan pr\u00e4st och sockenbor skulle f\u00e5 uppl\u00e4sas fr\u00e5n predikstolarna och dels att det m\u00e5tte anses tillr\u00e4ckligt att pr\u00e4sterskapet en g\u00e5ng om \u00e5ret, n\u00e4mligen till mantalsskrivningsf\u00f6rr\u00e4ttningarna, d\u00e5 landsfiskalen f\u00f6rmodades vara tillst\u00e4des, avs\u00e4nda husf\u00f6rh\u00f6rs- och kommunionl\u00e4ngderna j\u00e4mte kyrkans annotationsb\u00f6cker m m, f\u00f6r att p\u00e5 s\u00e5 s\u00e4tt undvika oro och ol\u00e4genhet under den \u00f6vriga delen av \u00e5ret.",
    "Genom ett nytt kungligt brev till G\u00f6teborgs konsistorium av den 13 mars 1751 bif\u00f6lls dess f\u00f6rslag om uppl\u00e4sning fr\u00e5n predikstolarna av det tidigare brevet \u00e4ven som dess hemst\u00e4llan om begr\u00e4nsning till mantalsskrivningsf\u00f6rr\u00e4ttningarna av skyldigheten att tillhandah\u00e5lla landsfiskalen l\u00e4ngderna, dock endast under f\u00f6ruts\u00e4ttning att denna var n\u00e4rvarande vid f\u00f6rr\u00e4ttningen.",
    "I annat fall skulle konsistoriet ha att p\u00e5 beg\u00e4ran l\u00e4mna honom bitr\u00e4de \u00e4ven under den \u00f6vriga delen av \u00e5ret.",
    "S\u00e5lunda hade nu landsfiskalen f\u00e5tt tilltr\u00e4de till kyrkobok och l\u00e4ngder vid mantalsskrivningsf\u00f6rr\u00e4ttningarna och i vissa fall \u00e4ven \u00e5ret runt.",
    "Detta g\u00e4llde dock endast f\u00f6r G\u00f6teborgs stift.",
    "F\u00f6rst genom ett kungligt cirkul\u00e4r av den 3 oktober 1781 till samtliga konsistorier blev denna r\u00e4ttighet utstr\u00e4ckt att g\u00e4lla hela riket.",
    "Cirkul\u00e4ret utf\u00e4rdades p\u00e5 grund av f\u00f6rh\u00e5llanden i Finland, snarlika dem som f\u00f6ranledde de kungliga breven den 9 januari och den 13 mars 1751.",
    "Sedan landsfiskalen i G\u00f6teborgs och Bohus l\u00e4n \u00e5r 1751 f\u00e5tt r\u00e4tt att taga del av husf\u00f6rh\u00f6rs- och kommunionl\u00e4ngderna var det en \u00f6ppen fr\u00e5ga, n\u00e4r mantalskommissarien skulle kunna infordra n\u00e5got mer \u00e4n sj\u00e4lva kyrkoboken eller ett utdrag av denna.",
    "Denna fr\u00e5ga fick sin l\u00f6sning sedan tvenne landsh\u00f6vdingar, Nils Reuterholm i \u00d6rebro och greve Adolf M\u00f6rner i \u00c4lvsborgs l\u00e4n i skrivelser den 8 augusti respektive den 14 september 1752 hos Kungl Maj:t inrapporterat negativa erfarenheter fr\u00e5n taxeringarna till begravnings- och kr\u00f6ningshj\u00e4lpen vid tronskiftet mellan Fredrik I och Adolf Fredrik.",
    "Reuterholm p\u00e5pekade bl a att husf\u00f6rh\u00f6rsl\u00e4ngderna var av st\u00f6rre v\u00e4rde f\u00f6r mantalsskrivningen \u00e4n kyrkob\u00f6ckerna, medan M\u00f6rner ans\u00e5g att pr\u00e4sterskapet borde \u00e5l\u00e4ggas att infinna sig vid mantalsskrivningsf\u00f6rr\u00e4ttningarna med s\u00e5v\u00e4l kyrkob\u00f6ckerna som f\u00f6rh\u00f6rsl\u00e4ngderna.",
    "Genom ett kungligt cirkul\u00e4r till rikets konsistorier av den 23 oktober l 752 fastst\u00e4lldes f\u00f6r hela riket mantalskommissariernas r\u00e4tt att taga del av husf\u00f6rh\u00f6rs- och kommunionl\u00e4ngderna.",
    "F\u00f6rslaget om pr\u00e4sterskapets n\u00e4rvaro vid skrivningarna kunde givetvis icke bifallas p\u00e5 grund av 1723 \u00e5rs pr\u00e4sterliga privilegier.",
    "Efter m\u00e5nga stridigheter fick allts\u00e5 s\u00e5v\u00e4l landsfiskalerna som mantalskommissarierna p\u00e5 1700-talet tillg\u00e5ng till husf\u00f6rh\u00f6rsl\u00e4ngderna.",
    "Man kan med sk\u00e4l fr\u00e5ga sig om resultatet motsvarade f\u00f6rv\u00e4ntningarna.",
    "Husf\u00f6rh\u00f6rsl\u00e4ngderna var inte som mantalsl\u00e4ngderna uppst\u00e4llda efter jordeboken och saknade i vanliga fall register.",
    "En fortl\u00f6pande j\u00e4mf\u00f6relse mellan de b\u00e5da urkunderna kunde om\u00f6jligen ske under skrivningsf\u00f6rr\u00e4ttningen, i varje fall inte i st\u00f6rre socknar, utan endast vid s\u00e4rskild kontroll.",
    "F\u00f6r att f\u00e5 landet p\u00e5 f\u00f6tter efter kriget 1700-21 kr\u00e4vdes bl a k\u00e4nnedom om befolkningens antal.",
    "Under frihetstidens f\u00f6rsta decennier kom de f\u00f6rsta f\u00f6rslagen till en ordnad befolkningsstatistik.",
    "Det man i f\u00f6rsta hand registrerade var f\u00f6delser och d\u00f6dsfall.",
    "Uppgifterna togs fr\u00e5n f\u00f6rsamlingarnas kyrkob\u00f6cker.",
    "Krig, pest och andra p\u00e5frestningar hade decimerat befolkningen och medf\u00f6rt m\u00e5nga \u00f6dehemman.",
    "Det ekonomiska l\u00e4get var anstr\u00e4ngt.",
    "Behovet av befolkningsstatistik ans\u00e5gs angel\u00e4get.",
    "Flera f\u00f6rslag, s\u00e5v\u00e4l fr\u00e5n civila \u00e4mbetsm\u00e4n som fr\u00e5n kyrkliga f\u00f6retr\u00e4dare, s\u00e5g dagens ljus.",
    "Men f\u00f6rst 1736 kom ett kungligt beslut som innebar en allm\u00e4n befolkningsstatistik.",
    "Krigets fruktansv\u00e4rda p\u00e5frestningar under Karl XII:s regering j\u00e4mte epidemier hade orsakat brist p\u00e5 arbetskraft.",
    "M\u00e5nga hemman hade blivit \u00f6vergivna medan andra f\u00e5tt sin brukade del reducerad.",
    "Det \u00e4r l\u00e4tt att inse vad detta betydde f\u00f6r en befolkning som till 75 \u00e1 80% sysslade med jordbruk och boskapssk\u00f6tsel.",
    "Knappt en procent arbetade i de av staten underst\u00f6dda manufakturerna.",
    "N\u00e4r s\u00e5 folket efter de l\u00e5ngvariga krigen fick leva under fredliga f\u00f6rh\u00e5llanden framstod det f\u00f6r de styrande i riket - liksom f\u00f6r enskilda personer i ansvarsfull st\u00e4llning - som en h\u00f6gst angel\u00e4gen uppgift att \u00e5stadkomma en \u00e4ndam\u00e5lsenlig planering f\u00f6r avhj\u00e4lpande av det ekonomiska l\u00e4get och en utveckling av folkets f\u00f6rv\u00e4rvsk\u00e4llor.",
    "En f\u00f6rsta f\u00f6ruts\u00e4ttning h\u00e4rvidlag var att vinna k\u00e4nnedom om befolkningens antal och tillst\u00e5nd.",
    "F\u00f6rslag om insamlande av officiella redog\u00f6relser ang\u00e5ende befolkningen v\u00e4cktes s\u00e5 under frihetstidens f\u00f6rsta decennier.",
    "Det f\u00f6rsta f\u00f6rslaget i denna riktning synes ha framlagts omkring \u00e5r 1728 av assessorn i kommerskollegiet, sedermera landsh\u00f6vdingen Jacob von H\u00f6kerstedt.",
    "F\u00f6rslaget ogillades emellertid av r\u00e5det, som ans\u00e5g att detsamma kunde liknas vid konung Davids folkr\u00e4kning i gammaltestamentlig tid och f\u00f6ranledde d\u00e4rf\u00f6r ingen \u00e5tg\u00e4rd.",
    "Ett betydande hinder f\u00f6r en officiell folkr\u00e4kning var ocks\u00e5 den inst\u00e4llning, som beskrivits som \" en \u00e4ngslig farh\u00e5ga f\u00f6r att rikets vid denna tid s\u00e5 verksamma fiender kunde erh\u00e5lla k\u00e4nnedom om dess folkbrist och d\u00e4rav v\u00e5llade svaghet\".",
    "Vad betr\u00e4ffade huvudtanken i det s\u00e5 sn\u00f6pligt avf\u00e4rdade f\u00f6rslaget skulle dock de styrandes \u00e5sikt snart radikalt \u00e4ndras.",
    "Redan vid 1734 \u00e5rs riksdag anh\u00f6ll st\u00e4nderna n\u00e4mligen hos Kungl Maj:t om \u00e5l\u00e4ggande f\u00f6r landsh\u00f6vdingarna att, f\u00f6rutom deras \u00e5rliga ber\u00e4ttelser till vederb\u00f6rande kollegier, \u00e4ven f\u00f6r varje riksdag avge s\u00e4rskilda redog\u00f6relser f\u00f6r \"L\u00e4hnens tilst\u00e5nd, Inbyggarnes til- eller aftagande, Bergwerkens, Lands Culturens och Skogarnes tilst\u00e5nd, etc., huruvida Manufakturerna samt Hantw\u00e4rkerierna i St\u00e4derna m\u00e5 hafva tiltagit med hvad mehra, som til f\u00f6rb\u00e4ttring ok til Landets b\u00e4sta kan wara at p\u00e5minna\".",
    "Samtidigt anh\u00f6ll st\u00e4nderna att f\u00e5 taga del av redog\u00f6relserna.",
    "St\u00e4ndernas skrivelse var daterad den 13 december 1734.",
    "Kungl Maj:ts bifall kom den 22 april 1735.",
    "Samma dag \u00e5lades landsh\u00f6vdingarna att f\u00f6r framtiden inkomma med ifr\u00e5gavarande uppgifter, i vilka fr\u00e5gan om befolkningens tillv\u00e4xt eller minskning borde s\u00e4rskilt beaktas.",
    "Genom detta kungliga beslut grundlades den f\u00f6r Sveriges statistik i flera h\u00e4nseenden upplysande serien av landsh\u00f6vdingarnas riksdagsber\u00e4ttelser under frihetstiden.",
    "Det befolkningsstatistiska inslaget i ber\u00e4ttelserna blev dock inte av n\u00e5got st\u00f6rre v\u00e4rde.",
    "Orsaken h\u00e4rtill var framf\u00f6r allt att n\u00e5gon bearbetning h\u00e4rav inte kom till st\u00e5nd.",
    "Och \u00e4ven om s\u00e5 skett hade ett tillfredsst\u00e4llande resultat \u00e4nd\u00e5 knappast kunnat uppvisas, beroende dels p\u00e5 best\u00e4mmelsernas allm\u00e4nna formulering och dels p\u00e5 avsaknaden av gemensamma formul\u00e4r f\u00f6r samtliga l\u00e4n i riket.",
    "\u00c4nnu ett uppslag till en svensk befolkningsstatistik kom under 1734 \u00e5rs riksdag, denna g\u00e5ng fr\u00e5n kyrkligt h\u00e5ll.",
    "Liksom v\u00e4ster\u00e5sbiskopen Johannes Rudbeckius mer \u00e4n ett sekel tidigare gjort sig f\u00f6rtj\u00e4nt av namnet den svenska kyrkobokf\u00f6ringens fader blev nu link\u00f6pingsbiskopen, sedermera \u00e4rkebiskopen Erik Benzelius banbrytaren n\u00e4r det g\u00e4llde en renodlad befolkningsstatistik.",
    "Benzelius inl\u00e4mnade n\u00e4mligen under riksdagen till kammarkollegiet en prosterivis uppgjord och p\u00e5 f\u00f6rsamlingarnas kyrkob\u00f6cker grundad summarisk \"F\u00f6rteckning, som visar antalet p\u00e5 dem, som fr\u00e5n b\u00f6rjan af \u00e5r 1721 till och med 7730 uti Lindki\u00f6pings Stift f\u00f6dde och d\u00f6de \u00e4ro samt huru stort \u00f6fverskottet blifver, sedan de sednare blifvit afdragne''.",
    "Gissningsvis kan man f\u00f6rmoda ett visst samband mellan st\u00e4ndernas skrivelse till Kungl Maj:t och biskopens h\u00e4nv\u00e4ndelse till kammarkollegiet.",
    "Hur det \u00e4n f\u00f6rh\u00f6ll sig d\u00e4rmed var givetvis initiativet biskopens eget.",
    "Klart \u00e4r att han ville visa vilka v\u00e4rdefulla upplysningar som fanns att h\u00e4mta ur den kyrkliga bokf\u00f6ringen.",
    "F\u00f6rteckningen synes ha v\u00e4ckt stor uppm\u00e4rksamhet inom kammarkollegiet och d\u00e4r v\u00e4ckt till liv tanken p\u00e5 en allm\u00e4n riksstatistik \u00f6ver f\u00f6dda och d\u00f6da.",
    "Resultatet blev en skrivelse till Kungl Maj:t den 7 januari 1736 med f\u00f6rslag, att samtliga konsistorier m\u00e5tte anbefallas att fr\u00e5n prosterierna i varje stift infordra och till Kungl Maj:t ins\u00e4nda beh\u00f6riga f\u00f6rteckningar p\u00e5 alla f\u00f6dda och d\u00f6da personer under det f\u00f6rflutna \u00e5ret.",
    "Enligt f\u00f6rslaget skulle dessa f\u00f6rteckningar taga sin b\u00f6rjan fr\u00e5n och med \u00e5r 1721, \"d\u00e5 Gud f\u00f6rl\u00e4nte riket den hugnesamma freden\".",
    "och sluta med \u00e5ret 1735 samt d\u00e4refter \u00e5rligen avges.",
    "Kollegiets f\u00f6rslag motiverades med dess \u00e5sikt, \"att en slik underr\u00e4ttelse om tillw\u00e4xt p\u00e5 folck och personer i provincierna, \u00f6fwer hela Riket m\u00e5 kunna erh\u00e5llas, h\u00e4lst en s\u00e5dan kunskap detta collegio vid \u00e5tskilliga tillf\u00e4llen \u00e4r ganska n\u00f6dig, besynnerligen vid omsorgen f\u00f6r landets cultur, \u00f6deshemmans upptagande, samt varjehanda plantagers och Manufacturers befordran och huru inw\u00e5narne dermedelst till lofliga och nyttiga n\u00e4hringsmedel kunna f\u00f6rhielpas, med mera\".",
    "Med h\u00e4nsyn till inneh\u00e5llet i denna kammarkollegiets skrivelse, d\u00e4r \u00e4rendets angel\u00e4genhetsgrad tydligt framh\u00e5lles, m\u00e5ste man f\u00f6rv\u00e5nas \u00f6ver den l\u00e5ngsamma handl\u00e4ggningen av detsamma.",
    "Desto snabbare kom emellertid Kungl Maj:ts bifall till kollegiets skrivelse eller redan den 29 januari 1736.",
    "Och samtidigt som kollegiet underr\u00e4ttades h\u00e4rom avgick ett kungligt brev till samtliga konsistorier ang\u00e5ende beslut om en 15-\u00e5rsstatistik omfattande \u00e5ren 1721-1735 och om d\u00e4refter l\u00f6pande \u00e5rliga uppgifter avseende f\u00f6dda och d\u00f6da.",
    "I brevet l\u00e4mnades ocks\u00e5 anvisning betr\u00e4ffande statistikens uppst\u00e4llning: \" - - - kunnande desse f\u00f6rteckningar best\u00e5 af 3:ne Colummer, af hvilka i den f\u00f6rsta uts\u00e4ttes summan och antalet af de f\u00f6dde, uti den andre antalet af de d\u00f6de och \u00f6fverskottet sedan i den tredje\".",
    "I all sin knapphet betr\u00e4ffande de infordrade uppgifterna kan Kungl Maj:ts beslut och befallning till konsistorierna betraktas som det f\u00f6rsta f\u00f6rs\u00f6ket till en allm\u00e4n svensk-finsk befolkningsstatistik.",
    "Genom ett kungligt brev av den 26 april 1737 inr\u00e4ttades den s k sundhetskommissionen med anledning av att \"p\u00e5 en och annan ort s\u00e5 insom utom rikes n\u00e5gon ovanlig sjukdom sig yppat\", mot vilken \"alla m\u00f6jliga praecautioner borde tagas\".",
    "Redan p\u00e5f\u00f6ljande dag kom kommissionens f\u00f6rsta \u00e4mbets\u00e5tg\u00e4rd i en hemst\u00e4llan hos Kungl Maj:t med f\u00f6rslag om insamlande av statistik \u00f6ver f\u00f6dda och d\u00f6da, varvid \u00e4ven fr\u00e5gan om d\u00f6dsorsaker blev aktuell.",
    "Med bifall till kommissionens f\u00f6rslag tillst\u00e4llde Kungl Maj:t den 29 april samtliga konsistorier och landsh\u00f6vdingar skrivelse med befallning om f\u00f6ljande \u00e5tg\u00e4rder.",
    "Kyrkoherdarna i riket skulle till vederb\u00f6rande konsistorier kvartalsvis ins\u00e4nda f\u00f6rteckning p\u00e5 alla som f\u00f6ddes och dog i varje f\u00f6rsamling.",
    "Konsistoriet hade att genast \u00f6vers\u00e4nda f\u00f6rteckningen till landsh\u00f6vdingen, vilken det i sin tur \u00e5l\u00e5g att vidarebefordra den till Kungl Maj:t. D\u00e4rest n\u00e5gra \"ovanlige, h\u00e4fftige och smittosamme sjukdomar\" skulle yppa sig i l\u00e4net skulle landsh\u00f6vdingen of\u00f6rdr\u00f6jligen inkomma med underr\u00e4ttelse h\u00e4rom.",
    "N\u00e5gon annan f\u00f6r\u00e4ndring i de redan f\u00f6reg\u00e5ende \u00e5r p\u00e5bjudna statistiska f\u00f6rteckningarna inf\u00f6rdes s\u00e5lunda icke i anledning av sundhetskommissionens f\u00f6rslag \u00e4n att dessa skulle avges kvartalsvis.",
    "Denna best\u00e4mmelse \u00e4ndrades dock redan genom ett kungligt brev av den 31 juli 1738 d\u00e4rh\u00e4n, att landsh\u00f6vdingarna f\u00f6rst vid b\u00f6rjan av ett \u00e5r borde ins\u00e4nda f\u00f6reg\u00e5ende \u00e5rs uppgifter.",
    "D\u00e4remot innebar en f\u00f6reskrift av kommissionen den 18 mars 1738 en viss utveckling betr\u00e4ffande de statistiska f\u00f6rteckningarna, i det att dessa skulle avfattas enligt ett uppgjort formul\u00e4r, upptagande de f\u00f6dda samt de d\u00f6da f\u00f6rdelade efter \u00e5lder i tre kategorier, n\u00e4mligen barn under fem \u00e5r, personer mellan fem och 50 \u00e5r samt personer \u00f6ver femtio \u00e5r.",
    "Detta var den f\u00f6rsta b\u00f6rjan till en i tabellform uppordnad d\u00f6dsstatistik i v\u00e5rt land.",
    "L\u00e4ngre hann inte den svenska befolkningsstatistiken innan tabellverket inr\u00e4ttades \u00e5r 1749.",
    "Innan dess fick man som synes endast de allm\u00e4nnaste konturerna av, som man uttryckte sig, \"folkets till- och aftagande\".",
    "Vetenskapsakademin intresserade sig under 1700-talet f\u00f6r befolkningsstatistiken och den f\u00f6rsta vetenskapliga uppsatsen i \u00e4mnet kom 1744.",
    "Grunduppgifter togs till en b\u00f6rjan fr\u00e5n landsh\u00f6vdingarnas redog\u00f6relser.",
    "Matematiska ber\u00e4kningar gjordes f\u00f6r att ta fram siffror \u00f6ver landets totala folkm\u00e4ngd.",
    "Den svenska vetenskapsakademin instiftades den 2 juni 1739.",
    "Uppgiften var att fr\u00e4mja naturvetenskapliga studier och forskning samt att praktiskt till\u00e4mpa de h\u00e4rigenom vunna resultaten till rikets ekonomiska f\u00f6rkovran.",
    "Akademin riktade tidigt sin uppm\u00e4rksamhet p\u00e5 fr\u00e5gor r\u00f6rande befolkningsstatistik.",
    "Folkbristen var efter de m\u00e5nga krigen fortfarande tryckande.",
    "Man ville ha k\u00e4nnedom om befolkningsf\u00f6rh\u00e5llandena och om m\u00f6jligheterna att f\u00f6rb\u00e4ttra dessa.",
    "Intresset att f\u00e5 tillr\u00e4cklig arbetskraft inte bara f\u00f6r jordbruket utan \u00e4ven f\u00f6r industrin kom alltmer i f\u00f6rgrunden.",
    "Industrin b\u00f6rjade vid denna tid f\u00e5 st\u00f6rre betydelse \u00e4n tidigare f\u00f6r det svenska n\u00e4ringslivet.",
    "Vidare ville man utforska hur det f\u00f6rh\u00f6ll sig med en allm\u00e4nt utbredd f\u00f6rest\u00e4llning om att en betydande emigration \u00e4gde rum vid denna tid.",
    "Till detta kom ocks\u00e5 impulser utifr\u00e5n genom framtr\u00e4dande utl\u00e4ndska arbeten p\u00e5 befolkningsstatistikens vid denna tid helt nya omr\u00e5de.",
    "Redan strax efter starten b\u00f6rjade akademin insamla befolkningssiffror f\u00f6r riket s\u00e5 l\u00e5ngt kyrkob\u00f6ckerna kunde ge uppgift h\u00e4rom.",
    "Den drivande kraften h\u00e4rvid var naturvetenskapsmannen och teknikern Pehr Elvius, som var akademins st\u00e4ndige sekreterare fr\u00e5n 1744 till sin d\u00f6d 1749.",
    "Redan \u00e5r 1744 publicerade Elvius den f\u00f6rsta vetenskapliga uppsatsen i svensk befolkningsstatistik med titeln \"F\u00f6rteckning upp\u00e5 Barnens \u00e5rliga antal, som \u00e4ro f\u00f6dde uti U. .",
    ".",
    "(Uppsala) Stad under de sistf\u00f6rflutne 50 \u00e5ren, Jemte anledning till anm\u00e4rkningar der\u00f6fver.\"",
    "Unders\u00f6kningen omfattade \u00e5ren 1694 - 1743.",
    "I avhandlingen tog Elvius upp fr\u00e5gan om k\u00f6nens numeriska f\u00f6rh\u00e5llande till varandra, varvid han konstaterade ett visst \u00f6verskott p\u00e5 manssidan.",
    "Bland \u00f6vriga ber\u00e4kningar av Elvius i detta sammanhang kan n\u00e4mnas f\u00f6rs\u00f6k att fastst\u00e4lla folkm\u00e4ngdssiffran enligt en av engelsmannen Maitland betr\u00e4ffande London tidigare konstaterad relation mellan de f\u00f6ddas antal och befolkningens hela numer\u00e4r, dvs en f\u00f6delse p\u00e5 23,4 personer.",
    "Elvius reserverar sig dock h\u00e4rvid med uttalandet att denna proportion kunde vara olika p\u00e5 olika orter, \"ty den h\u00e4rr\u00f6rer af folkets olika \u00e5ldrar, hvar upp\u00e5 de giftas och d\u00f6, hvilka \u00e5ter kunna komma an p\u00e5 olika lefnads s\u00e4tt och olika climater p\u00e5 \u00e5tskilliga orter\".",
    "Hans f\u00f6rs\u00f6k att utreda proportionen genom \"F\u00f6rteckningar upp\u00e5 de d\u00f6das \u00e5rliga antal, der deras \u00e5ldrar varit utsatte, hvilka jag velat utdraga utur kyrkob\u00f6ckerna\" hade strandat p\u00e5 grund av att \u00e5ldrarna \u00e5tminstone p\u00e5 somliga orter ej blivit inf\u00f6rda i kyrkob\u00f6ckerna.",
    "Med denna avhandling ville Elvius f\u00e4sta den svenska allm\u00e4nhetens uppm\u00e4rksamhet p\u00e5 betydelsen av befolkningsstatistiska f\u00f6rteckningar.",
    "\u00c4ven betr\u00e4ffande Falun verkst\u00e4llde han en liknande unders\u00f6kning - som emellertid d\u00e4r upptog \u00e4ven de avlidna - f\u00f6r samma tidsperiod som f\u00f6r Uppsala.",
    "Elvius framh\u00f6ll ocks\u00e5 n\u00f6dv\u00e4ndigheten av liknande utdrag ur kyrkob\u00f6ckerna f\u00f6r hela riket och uppmanade d\u00e4rf\u00f6r dem, som \u00e4gde tillg\u00e5ng till kyrkob\u00f6cker, att tillst\u00e4lla vetenskapsakademin utdrag ur dessa, vilket dock h\u00f6rsammades endast av n\u00e5gra f\u00e5 f\u00f6rsamlingar.",
    "Ett mera generellt befolkningsstatistiskt material f\u00f6r 1740-talet skaffade vetenskapsakademin genom utdrag ur landsh\u00f6vdingef\u00f6rteckningarna \u00f6ver f\u00f6dda och d\u00f6da.",
    "P\u00e5 uppdrag av akademin utarbetade Elvius med ledning av dessa utdrag bet\u00e4nkande \u00f6ver folkm\u00e4ngden i Sverige och Finland med ingressen \"Til Riksens h\u00f6glofliga St\u00e4nders Secrete Utsk\u00e5tt, ang\u00e5ende de menighetens Talrikhet i Sveriges Rike, ingifvit af Wetenskaps Academien under Riksdagen 1746.\"",
    "Med ledning av i huvudsak det s\u00e5lunda tillg\u00e4ngliga siffermaterialet gjorde Elvius ett f\u00f6rs\u00f6k att ber\u00e4kna den totala folkm\u00e4ngden i Sverige och Finland samt i anslutning h\u00e4rtill de s\u00e4rskilda landskapens folkm\u00e4ngdssiffror.",
    "Detta var de f\u00f6rsta grundlinjerna av den svenska befolkningsstatistiken.",
    "Den s\u00e4llsynt beg\u00e5vade matematikern anm\u00e4rkte emellertid att hans ber\u00e4kningar h\u00e4rvidlag icke gjorde anspr\u00e5k p\u00e5 ett noggrant riktigt resultat, s\u00e5dant \"som en v\u00e4rkelig mantalsskrifning \u00f6ver hela Riket det skulle f\u00f6rm\u00e5.\"",
    "Elvius kom vid sin ber\u00e4kning fram till folkm\u00e4ngdssiffran 2 097 000.",
    "Vid denna ber\u00e4kning till\u00e4mpade han \"en s\u00e4rdeles Method\", som han dock icke yppade under f\u00f6rklaring att akademin antagligen skulle framdeles publicera densamma i sina handlingar.",
    "Detta synes emellertid inte ha skett, m\u00f6jligen beroende p\u00e5 att Elvius avled redan \u00e5r 1749 vid 39 \u00e5rs \u00e5lder.",
    "Vid utr\u00e4kningen av de s\u00e4rskilda landskapens folkm\u00e4ngdssiffror utgick Elvius fr\u00e5n att de f\u00f6ddas antal utgjorde \"trettiondedelen af hela menighetens antal\", exakt 29,96 procent.",
    "Resultatet av denna \u00f6verallt med avrundade siffror utf\u00f6rda ber\u00e4kning blev emellertid en totalsiffra f\u00f6r hela riket av endast 2 073 000 personer eller 24 000 mindre \u00e4n totalsiffran 2 097 000.",
    "Emellertid \u00f6verensst\u00e4mde den sistn\u00e4mnda siffran mycket n\u00e4ra med den verkliga, enligt vad som senare kunde konstateras genom tabellverket.",
    "Enligt dess sammanst\u00e4llning uppgick folkm\u00e4ngden i riket \u00e5r 1749 till 2 155 335 personer, s\u00e5ledes 58 335 flera \u00e4n det av Elvius ber\u00e4knade antalet.",
    "Differensen har ansetts fullt motiverad av folk\u00f6kningen under \u00e5ren 1745-1749.",
    "Det av Elvius p\u00e5 akademins v\u00e4gnar utarbetade bet\u00e4nkandet betraktades som en riksviktig statshemlighet, som icke fick prisgivas \u00e5t allm\u00e4nheten eller utlandet.",
    "Uttryckligen betonade akademin att dess uppgifter borde vara regeringen \"allena f\u00f6rbeh\u00e5llne.\"",
    "Rikets tillst\u00e5nd efter den stora ofredens \u00e5r skulle inte f\u00e5 bli k\u00e4nt offentligt.",
    "Redan innan akademins bet\u00e4nkande om \"menighetens Talrikhet i Sveriges Rike\" inkommit till sekreta utskottet hade d\u00e4r den 9 december 1746 f\u00f6redragits ett av friherren, sedermera \u00f6verst\u00e5th\u00e5llaren Jakob Albrecht ven Lantingshausen inl\u00e4mnat memorial p\u00e5 franska spr\u00e5ket ang\u00e5ende \"N\u00f6dv\u00e4ndigheten af n\u00e4rmare underr\u00e4ttelsers inhemtande om Rikets styrka i anseende till dess Inbyggares antal, tillv\u00e4xt och afg\u00e5ng m m.\"  Under sin m\u00e5ng\u00e5riga utrikesvistelse med tj\u00e4nst i franska arm\u00e9n hade von Lantingshausen tagit del av det befolkningsstatistiska arbetet i exempelvis England och Holland.",
    "Efter sin \u00e5terkomst till Sverige hade han deltagit i 1746-1747 \u00e5rs riksdag och d\u00e4runder inom sekreta utskottet f\u00e5tt k\u00e4nnedom om bl a landsh\u00f6vdingarnas riksdagsber\u00e4ttelser.",
    "Han hade frapperats av den otillfredsst\u00e4llande behandlingen av befolkningsfr\u00e5gan i dessa - d\u00e4r densamma icke helt enkelt f\u00f6rbig\u00e5tts med tystnad.",
    "P\u00e5 grund av dessa brister kunde man enligt von Lantingshausen inte ens tilln\u00e4rmelsevis f\u00e5 en fullst\u00e4ndig totalbild av rikets befolkningsf\u00f6rh\u00e5llanden.",
    "Vidare ans\u00e5g han det ostridigt \"at en ren och noga kunskap om unders\u00e5tarnes antal \u00e4r omistelig f\u00f6r en Lagstiftande makt s\u00e5 w\u00e4l til at k\u00e4nna sina kraffter i anseende til \u00e5kerbruk, handel och f\u00f6rswarsw\u00e4rck som til at r\u00e4tta dereffter sina steg och afsikter.\"",
    "Och han forts\u00e4tter: \"En regering \u00e4ger ock intet annat medel til at vinna en s\u00e5 h\u00f6gstangel\u00e4gen sak som at k\u00e4nna sig sjelf och sin styrka, \u00e4n genom utr\u00e4kningen p\u00e5 sina unders\u00e5tare. \"",
    "S\u00e5v\u00e4l kunskapen om utlandets prestationer p\u00e5 det befolkningsstatistiska omr\u00e5det som den negativa erfarenheten av v\u00e5rt lands tidigare insatser h\u00e4rvidlag hade givit von Lantingshausen uppslaget till ett f\u00f6rslag om ett stort tabellverk f\u00f6r hela riket.",
    "Detta projekt \u00e5tf\u00f6ljdes av utkast till fyra formul\u00e4r enligt f\u00f6ljande specificering.",
    "1\u00a0\u00a0F\u00f6dda, f\u00f6rdelade efter k\u00f6n, \u00e4kta eller o\u00e4kta h\u00e4rkomst, enkelb\u00f6rd eller flerb\u00f6rd, allt antecknat m\u00e5nadsvis med angivande av s\u00e5v\u00e4l antalet best\u00e5ende som under \u00e5ret avslutade \u00e4ktenskap.2\u00a0\u00a0D\u00f6da, f\u00f6rdelade efter k\u00f6n och \u00e5lder (under I \u00e5r, 1-5, 5-10 osv) samt efter m\u00e5nader, med anteckning om de sjukdomar som mest bidragit till d\u00f6dligheten.3\u00a0\u00a0Folkm\u00e4ngden, f\u00f6rdelad p\u00e5 f\u00f6ljande kategorier: gifta, \u00e4nklingar, \u00e4nkor, ogifta, ungdom och barn, tj\u00e4nare, utl\u00e4nningar, resande och vagabonder.4\u00a0\u00a0Folkm\u00e4ngden, f\u00f6rdelad efter k\u00f6n och \u00e5lder (under 1 \u00e5r, 1-5 \u00e5r osv) med anteckning om antalet orkesl\u00f6sa som ej kunde f\u00f6rs\u00f6rja sig sj\u00e4lva.",
    "F\u00f6rslaget om uppgifter ang\u00e5ende sjukdomar motiverades med att regeringen h\u00e4rigenom skulle f\u00e5 tillf\u00e4lle att \"l\u00e5ta lysa sin \u00f6mhet om sina unders\u00e5tare genom fredlige och kloka anstalter emot att det, som kan f\u00f6rorsaka deras f\u00f6rtidiga afg\u00e5ng.",
    "Behovet av en ordnad befolkningsstatistik \u00f6kade under 1700-talet.",
    "Fr\u00e5gan utreddes, vilket ledde fram till en gemensam plan f\u00f6r hela riket, som underst\u00e4lldes Kungl Maj:t. Beslut fattades och 1749 b\u00f6rjade tabellverket.",
    "Sverige - fick nu en systematisk befolkningsstatistik.",
    "Vetenskapsakademins bet\u00e4nkande och von Lantingshausens memorial p\u00e5skyndade utvecklingen mot en ordnad befolkningsstatistik.",
    "Riksdagens sekreta utskott behandlade fr\u00e5gan.",
    "Tabellverket skapades och kyrkoherdarna fick till uppgift att sammanst\u00e4lla grunduppgifter f\u00f6r sina respektive f\u00f6rsamlingar.",
    "Den slutliga sammanst\u00e4llningen f\u00f6r hela landet gjordes av kanslikollegiet.",
    "Genom vetenskapsakademins bet\u00e4nkande och von Lantingshausens memorial riktades vid 1746-1747 \u00e5rs riksdag fr\u00e5n tv\u00e5 h\u00e4ll st\u00e4ndernas uppm\u00e4rksamhet p\u00e5 behovet av en ordnad befolkningsstatistik.",
    "Detta behov hade ocks\u00e5 undan f\u00f6r undan blivit alltmer k\u00e4nnbart genom det stora nordiska kriget under 1700-talets tvenne f\u00f6rsta \u00e5rtionden och det olyckliga f\u00e4ltt\u00e5get mot Ryssland 1741-1743.",
    "Sjukdomar, missv\u00e4xt, penningbrist och hotande politiska f\u00f6rvecklingar bidrog till att ytterligare f\u00f6rs\u00e4mra n\u00f6dl\u00e4get.",
    "Man m\u00e5ste nu finna v\u00e4gar att f\u00f6rb\u00e4ttra landets ekonomiska l\u00e4ge och underst\u00f6dja dess n\u00e4ringsgrenar.",
    "Fr\u00e5gorna om befr\u00e4mjande av landets v\u00e4lf\u00e4rd f\u00f6ranledde m\u00e5nga diskussioner.",
    "\u00c5sikterna kunde vara vitt skilda n\u00e4r det g\u00e4llde olika n\u00e4ringars f\u00f6retr\u00e4de.",
    "Men i bakgrunden fanns d\u00e4r alltid arbetskraftsproblemet.",
    "Allt klarare b\u00f6rjade man inse sanningen i den engelske nationalekonomen Charles Davenants ord att \"folk \u00e4r ett lands reella styrka och rikedom\" och att \"det kanske \u00e4r b\u00e4ttre att folk har brist p\u00e5 land \u00e4n att land lider brist p\u00e5 folk\".",
    "Sedan fr\u00e5gan om en f\u00f6rb\u00e4ttrad befolkningsstatistik s\u00e5lunda v\u00e4ckts vid riksdagen kom akademins bet\u00e4nkande i samma fr\u00e5ga in till sekreta utskottet.",
    "Det f\u00f6redrogs d\u00e4r ett par m\u00e5nader efter von Lantingshausens tidigare n\u00e4mnda memorial eller den 6 februari 1747.",
    "S\u00e5v\u00e4l akademins som von Lantingshausens framst\u00e4llningar blev under \u00e5r 1747 inom sekreta utskottets statsdeputation f\u00f6rem\u00e5l f\u00f6r ett ih\u00e4rdigt arbete f\u00f6r att fr\u00e5gan skulle f\u00e5 en s\u00e5 effektiv praktisk l\u00f6sning som m\u00f6jligt.",
    "Det l\u00e5g i sakens natur att s\u00e4rskilt deputationens ledam\u00f6ter fr\u00e5n pr\u00e4stest\u00e5ndet \u00e4gnade \u00e4rendet s\u00e4rskild uppm\u00e4rksamhet, d\u00e5 ju prim\u00e4rarbetet med befolkningsstatistiken skulle komma att \u00e5vila pr\u00e4sterskapet.",
    "En av f\u00f6rgrundsfigurerna synes ha varit biskopen i Link\u00f6pings stift Petter Filenius.",
    "Statsdeputationen studerade vid sina unders\u00f6kningar utl\u00e4ndska f\u00f6rh\u00e5llanden och var \u00e4ven h\u00e4r hemma i f\u00f6rbindelse med personer utanf\u00f6r den egna kretsen och d\u00e5 s\u00e4rskilt medlemmar av vetenskapsakademin, av vilka \u00e5tskilliga ocks\u00e5 tillh\u00f6rde deputationen.",
    "Under arbetets g\u00e5ng fick ocks\u00e5 deputationen tabellf\u00f6rslag som j\u00e4mte von Lantingshausens blev f\u00f6rem\u00e5l f\u00f6r pr\u00f6vning.",
    "Statsdeputationens studier och \u00f6verl\u00e4ggningar resulterade s\u00e5 i en plan f\u00f6r en befolkningsstatistik avseende s\u00e5v\u00e4l befolkningsr\u00f6relsen som folkm\u00e4ngden i hela riket.",
    "Vid sekreta utskottets sammantr\u00e4de den 12 december 1747 anm\u00e4lde ordf\u00f6randen i statsdeputationen att denna slutf\u00f6rt sitt uppdrag och behandlat s\u00e5v\u00e4l von Lantingshausens memorial som vetenskapsakademins bet\u00e4nkande och utr\u00e4kning ang\u00e5ende menighetens antal i det svenska riket.",
    "Bet\u00e4nkandet \u00e5tf\u00f6ljdes av f\u00f6rslag till tre tabeller, av vilka de, b\u00e5da f\u00f6rsta skulle upptaga f\u00f6dda, d\u00f6da och vigda samt tryckas p\u00e5 en blankett, kallad mortalitetstabellen, medan den tredje skulle inneh\u00e5lla uppgifter om folkm\u00e4ngden.",
    "Genom tabelluppgifterna skulle det bli m\u00f6jligt att kontinuerligt f\u00e5 k\u00e4nnedom om befolkningens storlek och dess sammans\u00e4ttning efter k\u00f6n och \u00e5ldersklasser samt dess sociala och ekonomiska struktur.",
    "Vidare skulle man undan f\u00f6r undan kunna f\u00f6lja befolkningsr\u00f6relsen, dvs f\u00f6delser, d\u00f6dsfall och gifterm\u00e5l samt iakttaga uppkommande hinder och st\u00f6rningar f\u00f6r en normal utveckling.",
    "Kunskapen om allt detta skulle bli av stor betydelse f\u00f6r beskattningsfr\u00e5gor, ekonomisk lagstiftning och administration osv.",
    "\u00c4ven s\u00e5 f\u00f6rv\u00e4ntade statsdeputationen av tabellverket rent vetenskapliga landvinningar f\u00f6r befolkningsstatistiken.",
    "Den f\u00f6rsta omg\u00e5ngen statistiska tabeller skulle tryckas att omfatta 25-\u00e5rsperioden 1748-1772.",
    "Samtliga befolkningsstatistiska uppgifter skulle \u00e5rligen s\u00e4rskilt f\u00f6r varje f\u00f6rsamling avges av pr\u00e4sterskapet och med d\u00e4refter stegvis skeende koncentrering prosteri-, stifts- och l\u00e4nsvis slutligen hos kanslikollegiet sammanfattas i generaltabeller f\u00f6r hela riket.",
    "De genom tabellverket insamlade \u00e5rliga uppgifterna om f\u00f6delse, d\u00f6dsfall och gifterm\u00e5l borde enligt bet\u00e4nkandet till gagn f\u00f6r samh\u00e4llet delges vetenskapsakademin och collegium medicum, varemot uppgifterna om folkm\u00e4ngden \"som en stor hemlighet\" borde vara f\u00f6rbeh\u00e5llen endast Kungl Maj:t och regeringen.",
    "Man var angel\u00e4gen om att fienden icke skulle f\u00e5 k\u00e4nnedom om rikets folkbrist och d\u00e4rav v\u00e5llade svaghet.",
    "Generaltabellen skulle i avskrift f\u00e5 delges endast statskontoret.",
    "Blott undantagsvis skulle kollegierna och manufakturdirektionen vid angel\u00e4gna tillf\u00e4llen och p\u00e5 s\u00e4rskild underd\u00e5nig anh\u00e5llan erh\u00e5lla utdrag av vissa artiklar i tabellen.",
    "Presidenterna i kanslikollegiet och statskontoret, generalguvern\u00f6rerna, \u00f6verst\u00e5th\u00e5llaren, landsh\u00f6vdingarna och biskoparna borde anbefallas att under f\u00f6rsegling f\u00f6rvara dublettexemplaren av folkm\u00e4ngdstabellerna, \"p\u00e5 thet ingen afskrift m\u00e5 kunna tagas, \u00e5t hwem thet ock wara m\u00e5\".",
    "Det s\u00e5lunda uppgjorda f\u00f6rslaget godk\u00e4ndes till alla delar i r\u00e5det den 3 februari 1748.",
    "Emellertid visade det sig snart att tryckningen av tabellerna skulle kr\u00e4va l\u00e4ngre tid \u00e4n ber\u00e4knat.",
    "P\u00e5 grund h\u00e4rav hemst\u00e4llde statskontoret i september 1748 hos Kungl Maj:t om beslut, huruvida tabellverket skulle b\u00f6rja sin verksamhet f\u00f6rst 1749 eller om 1748 och 1749 \u00e5rs tabellarbeten skulle insamlas p\u00e5 samma g\u00e5ng.",
    "I anledning h\u00e4rav besl\u00f6t r\u00e5det den 22 september att tabellverket skulle starta f\u00f6rst \u00e5r 1749, detta f\u00f6r att undvika en b\u00f6rjan med mindre tillf\u00f6rlitliga uppgifter.",
    "Beslutet innebar i sin tur att den f\u00f6rsta 25-\u00e5rsserien tabeller skulle omfatta tiden 1749 - 1773.",
    "Till r\u00e5det inkom vidare under oktober m\u00e5nad 1748 f\u00f6rslag om ytterligare praktiska \u00e5tg\u00e4rder f\u00f6r s\u00e4kerst\u00e4llande av tabellverkets beh\u00f6riga ig\u00e5ngs\u00e4ttande och handhavande.",
    "F\u00f6rslagen bif\u00f6lls den 12 november samma \u00e5r.",
    "Redan samma dag avgick Kungl Maj:ts skrivelse i \u00e4mnet till samtliga ber\u00f6rda myndigheter, dvs statskontoret, landsh\u00f6vdingarna, generalguvern\u00f6rerna, \u00f6verst\u00e5th\u00e5llaren och konsistorierna.",
    "I dessa skrivelser redogjordes f\u00f6r den nya institutionens \u00e4ndam\u00e5l och organisation och betonades vikten av att ifr\u00e5gavarande uppgifter l\u00e4mnades med st\u00f6rsta omsorg.",
    "Av den f\u00f6rsta tabellupps\u00e4ttningen, vilken som ovan n\u00e4mnts g\u00e4llde \u00e5ren 1749 -1773, tillst\u00e4lldes varje kyrka 25 exemplar, som bands till en bok.",
    "Prostarna, konsistorierna, landsh\u00f6vdingarna, generalguvern\u00f6rerna och \u00f6verst\u00e5th\u00e5llaren fick vardera 50 exemplar, av vilka halva antalet bands till en bok, medan den andra h\u00e4lften anv\u00e4ndes vid den f\u00f6reskrivna uppgiftsavl\u00e4mningen.",
    "N\u00e4r tabellverket med ing\u00e5ngen av \u00e5r 1749 tr\u00e4dde i funktion b\u00f6rjade s\u00e5lunda en sedan m\u00e5nga \u00e5r tillbaka f\u00f6rberedd statistisk verksamhet som snart skulle komma att bedrivas under en speciell statlig myndighet: tabellkommissionen.",
    "Sj\u00e4lva arbetsg\u00e5ngen vid den i det f\u00f6reg\u00e5ende omn\u00e4mnda stegvis skeende koncentreringen av de befolkningsstatistiska uppgifterna till dess kanslikollegiet uppr\u00e4ttade det slutliga sammandraget blev f\u00f6ljande.",
    "Sedan kyrkoherden uppr\u00e4ttat tabellerna f\u00f6r det g\u00e5ngna \u00e5ret skickade han i februari sin tabellbok till prosten.",
    "Med ledning av f\u00f6rsamlingarnas tabellb\u00f6cker uppr\u00e4ttade denne sina prosteritabeller och s\u00e4nde dessa inom samma m\u00e5nad till konsistoriet, sedan han gjort avskrift i prosteriets tabellbok.",
    "F\u00f6rsamlingarnas tabellb\u00f6cker \u00e5terst\u00e4lldes till kyrkoherdarna.",
    "Konsistoriet \u00e5ter gjorde i biskopens tabellbok ett sammandrag f\u00f6r hela stiftet och \u00f6vers\u00e4nde vid slutet av mars m\u00e5nad sammandrag av prosteritabellerna f\u00f6r varje till stiftet h\u00f6rande l\u00e4nsdel till vederb\u00f6rande landsh\u00f6vding eller generalguvern\u00f6r eller \u00f6verst\u00e5th\u00e5llaren.",
    "Dessa \u00e4mbetsm\u00e4n \u00e5l\u00e5g s\u00e5 att uppr\u00e4tta sammandrag, g\u00f6ra avskrift i tabellboken f\u00f6r f\u00f6rvaltningsomr\u00e5det och vid april m\u00e5nads slut avge tabellsammandraget till kanslikollegiet, som hade att uppr\u00e4tta och till Kungl Maj:t avl\u00e4mna generaltabell f\u00f6r hela riket.",
    "Att samla in och sammanst\u00e4lla uppgifter till tabellverket tog l\u00e5ng tid.",
    "Pr\u00e4sterna klagade \u00f6ver arbetet och ville slippa.",
    "M\u00e5nga brister fanns, s\u00e5v\u00e4l betr\u00e4ffande sj\u00e4lva tabellformul\u00e4ren som i fr\u00e5ga om rikets territoriella indelning.",
    "\u00c5tg\u00e4rderna f\u00f6r att f\u00e5 en tillf\u00f6rlitlig befolkningsstatistik f\u00f6rde med sig att husf\u00f6rh\u00f6rsl\u00e4ngderna kom att omfatta alla inv\u00e5nare.",
    "Det f\u00f6rsta tabellverket - f\u00f6r 1749 - kom f\u00f6rst 1756 till statsdeputationen.",
    "Den h\u00f6ga d\u00f6dligheten var ett bekymmer.",
    "Uppgifterna ledde s\u00e5 sm\u00e5ningom till att man fick upp \u00f6gonen f\u00f6r sjukv\u00e5rden i riket.",
    "Flera f\u00f6rb\u00e4ttringar vidtogs.",
    "Ett gammalt tales\u00e4tt s\u00e4ger ju att all v\u00e5r b\u00f6rjan bliver sv\u00e5r.",
    "Detta kan ocks\u00e5 till\u00e4mpas p\u00e5 det svenska tabellverkets f\u00f6rsta verksamhetstid.",
    "I samband med tabellverkets inr\u00e4ttande utvecklades ocks\u00e5 husf\u00f6rh\u00f6rsl\u00e4ngden till att bli en fullst\u00e4ndig matrikel \u00f6ver f\u00f6rsamlingens samtliga innev\u00e5nare.",
    "Det blev nu inte l\u00e4ngre endast fr\u00e5ga om pr\u00e4stens \"\u00e5h\u00f6rare\".",
    "Alla skulle registreras.",
    "\u00c5l\u00e4ggandet om detta fanns i Kungl Maj:ts skrivelse den 10 november 1748 \"Till samtelige Consistorierne undantagande Stockholms stads och H\u00e5f Consistorium ang\u00e5ende f\u00f6rfattade tabeller \u00f6fwer f\u00f6dde och d\u00f6de samt folkets talrikhet\".",
    "I samband med talet om tabellbestyret heter det bl a: \"Till att nu facilitera detta arbete \u00e5ligger Eder p\u00e5minna Pr\u00e4sterskapet, at enligt 2 Cap.",
    "10 \u00a7 Kyrkiolagen noga tilsee, det de wid Husf\u00f6rh\u00f6ren holla riktiga l\u00e4ngder \u00f6fwer alla sina \u00e5h\u00f6rare i f\u00f6rsamlingen, och j\u00e4mw\u00e4l d\u00e4r upptekna barnen s\u00e5 w\u00e4l som de \u00e4ldre, samt l\u00e4mna en column i sin husf\u00f6rh\u00f6rs l\u00e4ngd, d\u00e4r\u00e4st \u00e5h\u00f6rarens \u00e5lder uts\u00e4tties s\u00e5 de yngres som \u00e4ldres, samt n\u00e4r barn d\u00f6pas, inf\u00f6ra dem straxt i sin l\u00e4ngd, jemw\u00e4l, d\u00e4r n\u00e5gon d\u00f6r, blifwer gifft eller flyttar bort, at det \u00e4fwen riktigt annoteras uti l\u00e4ngden .",
    ".",
    ".\"",
    "Vid f\u00f6rberedelserna f\u00f6r tabellverket hade det kommande arbetet med sammanst\u00e4llningen av tabelluppgifterna varit f\u00f6rem\u00e5l f\u00f6r en mycket optimistisk bed\u00f6mning i f\u00f6rening med okunnighet om kamerala sysslor.",
    "Endast ett par exempel.",
    "I anm\u00e4rkningarna till tabellformul\u00e4ren hade man sagt, att kyrkoherdarna utan sv\u00e5righet kunde ur sina kyrkob\u00f6cker inf\u00f6ra de \u00e4skade uppgifterna i tabellerna och att t o m ett barn kunde sammanst\u00e4lla dem.",
    "Man kan befara att f\u00f6rfattaren till det kungliga brevet till domkapitlen ang\u00e5ende tabellverkets uppr\u00e4ttande smittats av detta bl\u00e5\u00f6gda p\u00e5st\u00e5ende, n\u00e4r man i brevet \u00e5terfinner en uppgift, att pastor under vissa angivna f\u00f6ruts\u00e4ttningar skulle vara \"i st\u00e5nd, at n\u00e4r som befalles, p\u00e5 n\u00e5gra timmar uppr\u00e4tta tabellen \u00f6fwer folkets talrikhet\".",
    "Som s\u00e5 ofta under folkbokf\u00f6ringens historia underskattades vid denna tid den arbetsprestation som erfordras f\u00f6r en exakt bokf\u00f6ring.",
    "Naturligt nog m\u00e5ste barnsjukdomar drabba ink\u00f6rsperioden f\u00f6r ett dittills i stort sett icke praktiserat omr\u00e5de.",
    "Bland de sv\u00e5righeter som n\u00e4stan omg\u00e5ende visade sig vid ifyllandet av blanketterna kan n\u00e4mnas f\u00f6ljande.",
    "I den f\u00f6rsta tabellen skulle de f\u00f6dda m\u00e5nadsvis upptagas under rubriken d\u00f6pta.",
    "H\u00e4rigenom uppstod tveksamhet huruvida ett i december 1749 f\u00f6tt och i januari 1750 d\u00f6pt barn skulle ing\u00e5 i folkm\u00e4ngdstabellen f\u00f6r 1749 eller 1750.",
    "I den andra tabellen \u00e5ter, d\u00e4r de avlidna skulle inf\u00f6ras efter k\u00f6n, \u00e5lder och d\u00f6dsorsak, fanns intet rum reserverat f\u00f6r dem, som veterligen icke avlidit i n\u00e5gon av i tabellen upptagna sjukdomar eller \"tillf\u00e4lligheter'', varvid risk f\u00f6rel\u00e5g att dessa utel\u00e4mnades.",
    "Mest kritiserad blev folkm\u00e4ngdstabellen med anledning av att f\u00f6reskriften att uppgifterna skulle avse st\u00e4llningen vid \u00e5rets slut icke synes ha varit tillr\u00e4ckligt tydlig, n\u00e5got som f\u00f6r vissa \u00e5r och s\u00e4rskilda omr\u00e5den orsakade bristande \u00f6verensst\u00e4mmelse mellan uppgifterna.",
    "Redan vid 1752 \u00e5rs riksdag klagade pr\u00e4sterskapet \u00f6ver de sv\u00e5righeter tabellarbetet f\u00f6rorsakade och anh\u00f6ll om befrielse fr\u00e5n uppr\u00e4ttandet av folkm\u00e4ngdstabellen eller ock att denna omarbetades.",
    "Trots st\u00e4ndernas tillstyrkande yttrande blev resultatet av pr\u00e4sterskapets anh\u00e5llan endast Kungl Maj:ts f\u00f6rklaring den 1 juli 1752, att ingen annan \u00e4ndring kunde medges \u00e4n att folkm\u00e4ngdstabellen i forts\u00e4ttningen beh\u00f6vde uppg\u00f6ras endast vart tredje \u00e5r.",
    "Emellertid \u00e4ndrade Kungl Maj:t snart mening i \u00e4rendet och besl\u00f6t redan den 28 september 1752 att l\u00e5ta \"\u00f6fwersee och efter gi\u00f6rligheten p\u00e5 ett mera tydeligt och l\u00e4mpeligt s\u00e4tt\" uppst\u00e4lla folkm\u00e4ngdstabellen.",
    "Kungl Maj:t ville dock dessf\u00f6rinnan i \u00e4rendet h\u00f6ra ber\u00f6rda myndigheter och d\u00e5 s\u00e4rskilt domkapitlen.",
    "Skrivelser avgick ocks\u00e5 till myndigheterna redan samma dag med beg\u00e4ran om yttrande.",
    "Resultatet blev dock negativt.",
    "Domkapitlen \u00e4gnade icke pr\u00e4sterskapets bekymmer n\u00e5got st\u00f6rre intresse.",
    "Av sju domkapitelsutl\u00e5tande inkom ett \u00e5r 1752, tv\u00e5 1753, tv\u00e5 1754 och ett 1755, medan det sist avgivna var daterat den 10 juli 1756, dvs n\u00e4rmare fyra \u00e5r efter det man f\u00e5tt den kungliga skrivelsen.",
    "Vid 1756 \u00e5rs riksdag v\u00e4cktes \u00e5ter f\u00f6rslag om revision av formul\u00e4ren.",
    "Detta avb\u00f6jdes dock av sekreta utskottet med f\u00f6rklaring att man borde v\u00e4nta h\u00e4rmed till dess att de f\u00f6r 25 \u00e5r tryckta tabellupplagorna utnyttjats.",
    "Detta synes ocks\u00e5 ha varit regeringens \u00f6nskan.",
    "Genom denna statsmaktens inst\u00e4llning hindrades allts\u00e5 \u00e4nda fram till \u00e5r 1774 en v\u00e4lbeh\u00f6vlig f\u00f6rb\u00e4ttring av den f\u00f6r hela riket livsviktiga statistiken.",
    "Vid riksdagarna 1752 och 1756 behandlades ocks\u00e5 fr\u00e5gor om en allm\u00e4n metod f\u00f6r kyrkobokf\u00f6ringen i hela riket.",
    "Resultatet h\u00e4rutinnan blev dock blott att de olika stiftsstyrelserna - som f\u00f6rut - utf\u00e4rdade hith\u00f6rande reglementariska f\u00f6reskrifter.",
    "Sammanst\u00e4llningen av generaltabellerna ombes\u00f6rjdes i kanslikollegiet av en kommitt\u00e9 vari ingick bl a vetenskapsakademins sekreterare, astronomen Pehr Wargentin.",
    "Kommitterade utf\u00f6rde detta av Kungl Maj:t givna uppdrag vid sidan av ordinarie arbeten och helt utan arvode.",
    "Anordningen uppenbarar en bristande f\u00f6rst\u00e5else f\u00f6r bl a befolkningsstatistikens arbetskr\u00e4vande omfattning.",
    "Arbetet vid tabellverket gick av f\u00f6rklariga sk\u00e4l mycket l\u00e5ngsamt.",
    "Utom de nyssn\u00e4mnda faktorerna bidrog ocks\u00e5 h\u00e4rtill bristerna i tabellformul\u00e4ren.",
    "Mycket brast ocks\u00e5 n\u00e4r det g\u00e4llde att iakttaga tiden f\u00f6r uppgifternas avl\u00e4mnande.",
    "S\u00e5lunda kunde generaltabellerna f\u00f6r \u00e5r 1749 p\u00e5 grund h\u00e4rav icke sammanst\u00e4llas slutligt f\u00f6rr\u00e4n i slutet av \u00e5r 1755.",
    "Ganska snart klagade ocks\u00e5 n\u00e5gra landsh\u00f6vdingar p\u00e5 domkapitlens s\u00e4tt att sk\u00f6ta dem \u00e5liggande uppgifter vid befolkningsstatistiken.",
    "F\u00f6rutom det m\u00e5nga g\u00e5nger f\u00f6rsenade avl\u00e4mnandet av tabellerna kom ocks\u00e5 att dessa delvis pr\u00e4glades av ganska betydande fel och brister.",
    "H\u00e4rtill bidrog f\u00f6rutom den p\u00e5talade opraktiska tabelluppst\u00e4llningen \u00e4ven den otillfredsst\u00e4llande territoriella indelning av riket som l\u00e5ngt fram i tiden skulle inverka h\u00e4mmande p\u00e5 en regelr\u00e4tt statistik.",
    "Som exempel p\u00e5 den sistn\u00e4mnda negativa faktorn kan n\u00e4mnas att folkm\u00e4ngden i V\u00e4stmanlands l\u00e4n \u00e5r 1751 uppgavs till 71 952, \u00e5r 1754 till 56 190, \u00e5r 1757 till 58 285 och \u00e5r 1760 till 72 892 personer.",
    "Den stora skillnaden synes ha berott p\u00e5 att man \u00e5ren 1754 och 1757 utel\u00e4mnat den del av l\u00e4net som l\u00e5g inom Uppsala stift.",
    "S\u00e5dana och liknande fel tyder p\u00e5 att domkapitlen och landsh\u00f6vdinge\u00e4mbetena icke alltid \u00e4gnade de inkomna uppgifterna erforderlig kritisk granskning.",
    "De f\u00f6rsta generaltabellerna, allts\u00e5 avseende \u00e5r 1749, j\u00e4mte ett tillh\u00f6rande bet\u00e4nkande kom efter f\u00f6redragningar i kanslikollegiet och r\u00e5det till sekreta utskottets statsdeputation i februari 1756.",
    "Deputationen fick h\u00e4rigenom del av de med str\u00e4ng sekretess omgivna uppgifterna om rikets befolkning.",
    "Tv\u00e5 saker bekymrade statsdeputationen: den stora d\u00f6dligheten och emigrationen Den f\u00f6rra ans\u00e5gs ha sin rot i otillr\u00e4ckligt antal l\u00e4kare och sjukhus, vanv\u00e5rd av barnen i deras tidigare \u00e5lder osv.",
    "Enligt ett infordrat yttrande av arkiater Nils Ros\u00e9n skulle d\u00f6dligheten genom en f\u00f6rb\u00e4ttrad h\u00e4lso- och sjukv\u00e5rd kunna nedbringas till h\u00e4lften och s\u00e5lunda \u00e5rligen 30 000 liv sparas.",
    "Emigrationen \u00e5ter ber\u00e4knades \u00e5rligen ber\u00f6va riket omkring 6 000-7 000 personer i deras b\u00e4sta \u00e5r.",
    "F\u00f6rst ett kvartsekel senare klarlades genom en av Pehr Wargentin f\u00f6rfattad uppsats i vetenskapsakademins handlingar \u00e5r 1780 att denna sistn\u00e4mnda ber\u00e4kning - till vilken Wargentin sj\u00e4lv bidragit - berodde p\u00e5 f\u00f6rut ej tillr\u00e4ckligt observerade felaktigheter i tabellverkets uppgifter.",
    "Sekreta utskottet framlade i skrivelse till Kungl Maj:t den 29 juni 1756 f\u00f6rslag till \u00e5tg\u00e4rder i anledning av bet\u00e4nkandet och generaltabellerna, s\u00e5som exempelvis f\u00f6rb\u00e4ttrad utbildning av provinsiall\u00e4karna och tills\u00e4ttande av flera s\u00e5dana, undervisning vid universiteten i \"l\u00e4kekonstens elementer'' f\u00f6r blivande pr\u00e4ster, utbildning av ett st\u00f6rre antal barnmorskor, inr\u00e4ttande av flera sjukhus osv.",
    "F\u00f6r att minska flyttningen till utlandet borde de mindre bemedlade klassernas villkor f\u00f6rb\u00e4ttras till j\u00e4mngodhet med vad man trodde sig kunna f\u00f6rv\u00e4nta utomlands.",
    "Tabellkommissionen inr\u00e4ttades som en sj\u00e4lvst\u00e4ndig myndighet - den f\u00f6rsta av sitt slag i v\u00e4rlden.",
    "Uppgifter om befolkningen ans\u00e5gs viktiga f\u00f6r allm\u00e4n spridning men arbetet avstannade.",
    "Vid slutet av 1700-talet bestod tabellkommissionen av endast en person.",
    "Sekreta utskottet f\u00f6reslog \u00e5r 1756 att de kommitterade f\u00f6r tabellverket skulle konstitueras som en s\u00e4rskild kommission och p\u00e5 s\u00e5 s\u00e4tt bl a vinna tid genom m\u00f6jlighet att handl\u00e4gga olika \u00e4renden utan omg\u00e5ng \u00f6ver kanslikollegiet.",
    "Tabellverket fick s\u00e5 en fastare organisation genom inr\u00e4ttandet av Kungliga kommissionen \u00f6ver tabellverket, den s k tabellkommissionen, enligt kungligt brev av den 11 oktober 1756.",
    "Tabellkommissionen fick direkt korrespondera med landsh\u00f6vdingar och konsistorier.",
    "Den skulle st\u00e5 under kanslikollegiets \u00f6verinseende i s\u00e5 m\u00e5tto att dess ledam\u00f6ter f\u00f6reslogs av kollegiet, som ocks\u00e5 skulle \u00e4ga att bil\u00e4gga sitt utl\u00e5tande till de riksdagsber\u00e4ttelser kommissionen regelbundet skulle avge.",
    "\u00c5r 1769 erh\u00f6ll tabellkommissionen en sj\u00e4lvst\u00e4ndig st\u00e4llning, i det att den helt frigjordes fr\u00e5n kanslikollegiet.",
    "H\u00e4rigenom hade Sverige som f\u00f6rsta land i v\u00e4rlden erh\u00e5llit en statistisk myndighet, \u00e4ven om denna \u00e4nnu inte kunde betraktas som ett egentligt \u00e4mbetsverk.",
    "Den ledande mannen fr\u00e5n tabellverkets tillkomst var den tidigare n\u00e4mnde Pehr Wargentin.",
    "Tabellkommissionens f\u00f6rsta riksdagsber\u00e4ttelse avgavs i juni 1761 och omfattade f\u00f6rutom uppgifter f\u00f6r \u00e5r 1749 generaltabeller f\u00f6r \u00e5tta\u00e5rsperioden 1750-1757.",
    "Den har betecknats som en v\u00e4l genomt\u00e4nkt och sakrik avhandling ang\u00e5ende rikets befolkningsf\u00f6rh\u00e5llanden j\u00e4mte m\u00e5nga uttalanden och f\u00f6rslag r\u00f6rande landets ekonomiska lagstiftning, \u00e5kerbruk, industri och \u00f6vriga n\u00e4ringar, allm\u00e4n h\u00e4lsov\u00e5rd och den milit\u00e4ra organisationen m m.  Tabellkommissionen hade ocks\u00e5 sett sig n\u00f6dsakad att p\u00e5tala brister i tabellerna.",
    "Det p\u00e5pekades h\u00e4rvid att varje pastor uppr\u00e4ttade sin husf\u00f6rh\u00f6rsbok \"efter sit begrep\".",
    "Kommissionen f\u00f6reslog att ett till tabellverket l\u00e4mpat formul\u00e4r f\u00f6r boken skulle utarbetas och antagas av riksdagen.",
    "Vidare p\u00e5pekades n\u00f6dv\u00e4ndigheten av att fullst\u00e4ndiga prosteritabeller ins\u00e4ndes till domkapitlet i det stift, till vilket prosteriet h\u00f6rde, oavsett l\u00e4nsindelningen.",
    "Kommissionens hemst\u00e4llan i fr\u00e5ga om husf\u00f6rh\u00f6rsb\u00f6ckernas uppst\u00e4llning f\u00f6ranledde ingen \u00e5tg\u00e4rd.",
    "F\u00f6r att p\u00e5skynda behandlingen av tabellkommissionens riksdagsber\u00e4ttelse tillsattes ett s\u00e4rskilt utskott, best\u00e5ende av n\u00e5gra deputerade ur sekreta, handels- och manufaktur- samt kammar- och ekonomideputationerna., Men inte heller detta specialutskott m\u00e4ktade med sin uppgift, varf\u00f6r det \u00f6verl\u00e4mnades \u00e5t Kungl Maj:t att vidtaga de \u00e5tg\u00e4rder som kunde anses p\u00e5kallade.",
    "I samband h\u00e4rmed ber\u00f6rdes ocks\u00e5 sekretessfr\u00e5gan vad g\u00e4llde tabellkommissionens uppgifter.",
    "Redan f\u00f6re kommissionens tillkomst hade Pehr Wargentin givit offentlighet \u00e5t genom tabellverket erh\u00e5llna uppgifter, i det han i vetenskapsakademins handlingar publicerat en l\u00e4ngre avhandling med titeln Anm\u00e4rkningar om nyttan af \u00e5rliga F\u00f6rtekningar p\u00e5 f\u00f6dda och d\u00f6da i et Land.",
    "S\u00e5v\u00e4l i Wargentins avhandling som i tabellkommissionens riksdagsber\u00e4ttelse betonades n\u00f6dv\u00e4ndigheten av att tabellverkets stora betydelse kom till mera allm\u00e4n k\u00e4nnedom och att detta ocks\u00e5 skulle medverka till en f\u00f6rb\u00e4ttrad uppgiftsavl\u00e4mning gentemot tabellverket.",
    "Hos Kungl Maj:t hemst\u00e4lldes i samklang h\u00e4rmed att tabellkommissionen m\u00e5tte anbefallas att vid varje \u00e5rs slut \"l\u00e5ta Kongliga Wettenskaps Academiens handlingar inf\u00f6ra hwad som b\u00e4st kunde passa till detta \u00e4ndam\u00e5ls winnande.\"",
    "Dock ans\u00e5gs uppgifterna om folkm\u00e4ngden fortfarande b\u00f6ra hemligh\u00e5llas p\u00e5 grund av risk f\u00f6r rikets s\u00e4kerhet.",
    "Den hos Kungl Maj:t s\u00e5lunda gjorda hemst\u00e4llan bif\u00f6lls genom kungligt brev den 13 juli 1762.",
    "N\u00e5gra publikationer kom dock icke till st\u00e5nd.",
    "Under 1760-talet gjordes fr\u00e5n regeringsmaktens sida en radikal ansats f\u00f6r att avhj\u00e4lpa brister som l\u00e4nge varit uppenbara p\u00e5 mantalsskrivningsomr\u00e5det.",
    "Genom tabellverkets siffror, som byggde p\u00e5 kyrkobokf\u00f6ringen, hade man nu f\u00e5tt ett medel b\u00e5de att m\u00e4rka och m\u00e4ta undersleven.",
    "En j\u00e4mf\u00f6relse mellan kyrkobokf\u00f6ringens sifferm\u00e4ssiga resultat och utfallet vid mantalsskrivningen visade att missf\u00f6rh\u00e5llandena vid den senare var s\u00e5 omfattande att de p\u00e5 det menligaste s\u00e4tt p\u00e5verkade budgetutfallet.",
    "Ett kungligt brev av den 18 februari 1765 l\u00e4mnade bl a f\u00f6reskrifter r\u00f6rande mantalsskrivningsv\u00e4sendet.",
    "Stadgandena kan sammanfattas enligt f\u00f6ljande.",
    "1\u00a0\u00a0Sockenmenigheterna skulle genom sina sexm\u00e4n medverka vid f\u00f6rarbetena till mantalsskrivningen.2\u00a0\u00a0Mantalskommissarierna skulle vid straffhot tillse, att hela folkm\u00e4ngden, \"alla m\u00e4nniskor som lif \u00e4ga\", skulle upptagas i l\u00e4ngderna.3\u00a0\u00a0Pr\u00e4sterskapet skulle tj\u00e4nstg\u00f6ra som efter\u00e5t fungerande kontrollanter av l\u00e4ngdernas riktighet.S\u00e4llan har dock best\u00e4mmelserna i ett kungligt brev givit ett mera sn\u00f6pligt resultat \u00e4n som nu blev fallet.",
    "Pr\u00e4stest\u00e5ndet opponerade sig och menade att best\u00e4mmelsen om den pr\u00e4sterliga kontrollen stred mot \u00e5ttonde paragrafen i 1723 \u00e5rs privilegier.",
    "Pr\u00e4sterna skulle, anf\u00f6rde man, genom detta nya stadgande r\u00e5ka i samma bel\u00e4genhet som p\u00e5 sin tid f\u00f6rm\u00e5dde Kungl Maj:t att bevilja paragrafen.",
    "Man h\u00e4vdade ocks\u00e5 att n\u00e5gon \u00f6kad s\u00e4kerhet icke skulle bli f\u00f6ljden, alldenstund f\u00f6rsamlingarnas tabeller uppr\u00e4ttades f\u00f6rst efter \u00e5rets slut medan mantalsskrivningsf\u00f6rr\u00e4ttningarna borde h\u00e5llas f\u00f6reg\u00e5ende h\u00f6st.",
    "Pr\u00e4stest\u00e5ndet fick i denna fr\u00e5ga medh\u00e5ll av st\u00e4nderna.",
    "Deras yttrande var klart och rakt p\u00e5 sak: \"Riksens st\u00e4nder, som sjelfwe til f\u00f6rber\u00f6rde f\u00f6rfattning icke n\u00e5gon anledning gifwit, hafwa ock funnit pr\u00e4sterskapet, p\u00e5 f\u00f6ren\u00e4mnde s\u00e4tt, wara en l\u00e5ngt st\u00f6rre tunga \u00e5lagda \u00e4n den, hwarifr\u00e5n de uti privilegierna \u00e4ro befriade, samt att b\u00e5de kronobetjentes och fiscalers answar och skyldigheter upp\u00e5 dem blifwit flyttade; der dock Swea konungaf\u00f6rs\u00e4krans II \u00a7 f\u00f6rm\u00e5r, att ej n\u00e5got st\u00e5nds privilegier, utan Riksens St\u00e4nders enh\u00e4lliga samtycke, skola widr\u00f6ras och f\u00f6r\u00e4ndras.\"",
    "St\u00e4nderna anh\u00f6ll att den ifr\u00e5gavarande kungliga f\u00f6rordningen omedelbart skulle upph\u00f6ra att g\u00e4lla i fr\u00e5ga om pr\u00e4sterskapets kontrollfunktion, vilket ocks\u00e5 blev r\u00e5dets beslut den 16 september 1765.",
    "F\u00f6rordningen kom i denna del s\u00e5lunda aldrig att till\u00e4mpas.",
    "Efter besv\u00e4r av allmogen blev ocks\u00e5 direktivet om sexm\u00e4nnens medverkan upph\u00e4vt den 9 december 1766 med f\u00f6rklaringen, att eftersom det i m\u00e5nga socknar icke fanns n\u00e5gon bonde som kunde skriva, fann Kungl Maj:t det billigt att upph\u00e4va best\u00e4mmelsen, \"h\u00e4lst de i detta \u00e4mne redan utkomne resolutioner, bref, stadgar och instruktioner, n\u00e4r de beh\u00f6rigen handhafwas, \u00e4ro till \u00e4ndam\u00e5lets winnande alldeles tillr\u00e4ckelige.\"",
    "F\u00f6rklaringen i Kungl Maj:ts resolution om tillr\u00e4ckligheten i redan utf\u00e4rdade best\u00e4mmelser fick till f\u00f6ljd att ett mera genomgripande reformarbete p\u00e5 folkbokf\u00f6ringens omr\u00e5de var uteslutet f\u00f6r avsev\u00e4rd tid fram\u00e5t.",
    "Vad g\u00e4llde de statistiska uppgifterna fastst\u00e4lldes nya tabellformul\u00e4r den 1 mars 1773.",
    "Endast sm\u00e4rre \u00e4ndringar vidtogs, best\u00e5ende i att uppgifter skulle l\u00e4mnas ang\u00e5ende barnaf\u00f6derskornas \u00e5lder fem\u00e5rsvis samt betr\u00e4ffande antalet in- och utflyttade personer under n\u00e4rmast f\u00f6reg\u00e5ende fem\u00e5rsperiod.",
    "\u00c5tminstone till en viss del synes dessa \u00e4ndringar ha h\u00e4ngt samman med en f\u00f6reskrift att folkm\u00e4ngdstabellen fr o m \u00e5r 1775 skulle uppr\u00e4ttas endast vart femte \u00e5r.",
    "Med anledning av den os\u00e4kerhet i de l\u00e4nsvis gjorda tabellsammandragen som blivit en f\u00f6ljd av landets olika civila och ecklesiastika indelning, f\u00f6reskrevs nu ocks\u00e5 i cirkul\u00e4r till konsistorierna att endast den ecklesiastika indelningen skulle f\u00f6ljas i forts\u00e4ttningen och att s\u00e5lunda stiftsvis uppr\u00e4ttade sammandrag skulle ins\u00e4ndas direkt till tabellkommissionen.",
    "De tidigare uppgjorda l\u00e4nssammandragen skulle upph\u00f6ra.",
    "Det starka intresse som m\u00f6tt tabellverket under dess f\u00f6rsta tid h\u00f6ll sig inte s\u00e5 l\u00e4nge.",
    "Redan mot slutet av frihetstiden hade det b\u00f6rjat avtaga.",
    "Efter statskuppen 1772 och sedan verkets ledande man fr\u00e5n dess tillkomst Pehr Wargentin avlidit 1783 stagnerade verksamheten.",
    "Luckorna efter avlidna medlemmar i tabellkommissionen fylldes icke och \u00e5r 1790 kvarstod endast en av dem.",
    "Tabellkommissionens arbete tog ny fart i slutet av 1700-talet.",
    "Man hade m\u00e5nga sv\u00e5righeter att brottas med, b\u00e5de i fr\u00e5ga om insamlingen av uppgifter och bevarandet av dem.",
    "Nya tabellformul\u00e4r tog fram.",
    "Ytterligare uppgifter - bl a om lantbruket - skulle l\u00e4mnas.",
    "Sedan tabellkommissionen undan f\u00f6r undan stagnerat under 1780-talet rekonstruerades den \u00e5r 1790.",
    "Som ledamot och sekreterare tillsattes vetenskapsakademins sekreterare, astronomen HENRIK NICANDER.",
    "Trots otillr\u00e4ckliga resurser utr\u00e4ttade denne ett beundransv\u00e4rt arbete f\u00f6r att \u00e5terge tabellverket det anseende det haft under Wargentins tid.",
    "Men intresset f\u00f6r befolkningsstatistiken kom \u00e4nd\u00e5 inte att n\u00e5 upp till samma grad som tidigare.",
    "En starkt bidragande orsak h\u00e4rtill var utan tvivel bristande statligt engagemang.",
    "Som ett rent h\u00e4pnadsv\u00e4ckande exempel h\u00e4rp\u00e5 kan n\u00e4mnas att d\u00e5 Nicander utn\u00e4mndes anbefalldes han samtidigt att f\u00f6rvara det alltmer utrymmeskr\u00e4vande tabellmaterialet i observatorierummen.",
    "P\u00e5 grund av att kommissionen genom stiftssammandragen inte fick k\u00e4nnedom om befolkningsf\u00f6rh\u00e5llandena i mindre distrikt \u00e4n stiften f\u00f6reslog denna \u00e5r 1792 att prosteritabellerna genom konsistoriernas f\u00f6rsorg och utan stiftssammandrag skulle ins\u00e4ndas direkt till kommissionen, som sedan skulle ombes\u00f6rja sammanst\u00e4llningen.",
    "F\u00f6rslaget bif\u00f6lls av Kungl Maj:t den 31 augusti samma \u00e5r.",
    "Bakom det kungliga cirkul\u00e4r som utf\u00e4rdades i \u00e4rendet samma dag kan man ana \u00e5tskilliga problem n\u00e4r det g\u00e4llde de befolkningsstatistiska uppgifterna.",
    "Trots att tabellverket f\u00f6r sin tid m\u00e5ste anses som en kvalitativt sett f\u00f6rn\u00e4mlig inr\u00e4ttning var dess arbete f\u00f6renat med avsev\u00e4rda sv\u00e5righeter.",
    "Som tidigare n\u00e4mnts hade flera landsh\u00f6vdingar snart klagat \u00f6ver domkapitlens s\u00e4tt att fullg\u00f6ra sina uppgifter i fr\u00e5ga om befolkningsstatistiken.",
    "I det nyssn\u00e4mnda cirkul\u00e4ret f\u00e5r ocks\u00e5 dessa institutioner ett mindre smickrande omd\u00f6me, \u00e4ven om detta inlindas i en allm\u00e4nt \u00f6versl\u00e4tande fras.",
    "Det heter n\u00e4mligen d\u00e4r att tabellkommissionen erfarit, \"att tabellerne derigenom inkomma felaktige, att de genomg\u00e5 f\u00f6r m\u00e5nga h\u00e4nder och att den sista sammandragningen, som hittills skjedt af consistorii Notarierne, merendels befunnits vara den os\u00e4kraste, hvilket commissionen trodt h\u00e4rr\u00f6ra af deras \u00f6friga tr\u00e4gna g\u00f6rom\u00e5l\".",
    "Nu skulle allts\u00e5 kommissionen g\u00f6ra den sista sammandragningen sj\u00e4lv.",
    "Liksom tabellkommissionen var mycket angel\u00e4gen om att uppgifterna riktigt insamlades, inf\u00f6rdes och sammanr\u00e4knades, ville man \u00e4ven f\u00f6rvissa sig om materialets bevarande, som givetvis tedde sig viktigt ur kontrollsynpunkt.",
    "En bindning av tabellerna var en god f\u00f6rs\u00e4kring mot att enstaka \u00e5rs tabelluppgifter inte f\u00f6rsvann.",
    "I ett kommissionens memorial av den 6 oktober 1792 ber\u00f6rdes f\u00f6rvaring m m av tabellmaterialet: \"De tabeller \u00e5ter, som qvarblifva vid F\u00f6rsamlingarna och Prosterierne, skola.",
    "inbindas i b\u00f6cker, hvilka f\u00f6rvaras i Kyrkorne och inventeras mann ifr\u00e5 mann.",
    "N\u00e4r Visitationer p\u00e5 st\u00e4llena skje, skall likaledes inventering \u00f6fver Tabellerna d\u00e4rst\u00e4des h\u00e5llas och d\u00e4refter ber\u00e4ttelse af vederb\u00f6rande Visitatorer ingifvas till Consistorium, samt d\u00e4rifr\u00e5n vidare till Kongl.",
    "Commissionen, huruvida Tabellsamligen ifr\u00e5n inr\u00e4ttningens b\u00f6rjan \u00e4r complet och i sin ordning, samt, om n\u00e5got d\u00e4raf \u00e4r bortta, p\u00e5 hvad s\u00e4tt och genom hvars f\u00f6rv\u00e5llande det bortkommit''.",
    "I memorialet l\u00e4mnas ocks\u00e5 bl a noggranna f\u00f6reskrifter om prosttabellernas geografiska omfattning: \"HvartTabell-distrikt f\u00f6r de .",
    ".",
    ".",
    "n\u00e4mde Prost-Tabeller skall alltid bibeh\u00e5llas till sine gr\u00e4nser orubbat, s\u00e5 att ingen Tract, mindre eller st\u00f6rre, till\u00e4gges eller ifr\u00e5ntages\".",
    "Om prosttabellens undertecknande s\u00e4gs: \"P\u00e5 sista sidan antecknar F\u00f6rfattaren Tabellens datum, j\u00e4mte sitt namn, \u00c4mbete och adresse\".",
    "Betr\u00e4ffande inbindningskostnaderna f\u00f6r tabellb\u00f6ckerna torde sannolikt varje instans sj\u00e4lv ha svarat h\u00e4rf\u00f6r.",
    "I kyrkor\u00e4kenskaperna f\u00f6r \u00d6kna f\u00f6rsamling i V\u00e4xj\u00f6 stift \u00e5terfinnes f\u00f6r r\u00e4kenskapsperioden 115 1750-1/5 1751 notisen \"F\u00f6r den tryckta tabellerboken Vexi\u00f6 2 dr 23 \u00f6re\".",
    "I ett i samma volym ing\u00e5ende inventarium av \u00e4r 1754 finns bl a upptagen \"KyrkansTabellbok\".",
    "En ny upplaga av 1773 \u00e5rs tabellformul\u00e4r anbefalldes av Kungl Maj:t den 31 augusti 1792.",
    "I denna intogs \u00e4ven en instruktion vari f\u00f6reskrevs bl a att en s\u00e4rskild tabell skulle uppr\u00e4ttas f\u00f6r varje s\u00e4rskild l\u00e4nsdel av en socken eller ett prosteri, som l\u00e5g i tv\u00e5 eller flera l\u00e4n.",
    "H\u00e4rigenom blev man i st\u00e5nd att parallellt utarbeta tabeller f\u00f6r ecklesiastika och civila omr\u00e5den.",
    "Nya tabellformul\u00e4r fastst\u00e4lldes sedermera av Kungl Maj:t den 11 maj 1802.",
    "Vid avfattandet av dessa hade tabellkommissionen tagit i \u00f6verv\u00e4gande inkomna anm\u00e4rkningar och f\u00f6rslag till f\u00f6rb\u00e4ttringar.",
    "F\u00f6r f\u00f6rsta g\u00e5ngen gjordes nu i formul\u00e4ren skillnad mellan landsbygden och st\u00e4derna.",
    "D\u00e4rj\u00e4mte inf\u00f6rdes en m\u00e4ngd till lantbruket h\u00f6rande fr\u00e5gor, s\u00e5som exempelvis areal \u00f6ppen jord, antalet h\u00e4star, kor osv.",
    "Dessa tabeller blev p\u00e5 s\u00e5 s\u00e4tt grund stommen f\u00f6r den sedermera sj\u00e4lvst\u00e4ndiga jordbruksstatistiken.",
    "Betr\u00e4ffande de i tabellformul\u00e4ren s\u00e5lunda nyinf\u00f6rda rubrikerna meddelade tabellkommissionen konsistorierna den 6 september 1802 att de tillkomna s k ekonomiska uppgifterna endast beh\u00f6vde vara ungef\u00e4rliga och icke erfordrade en noggrann efterforskning, som l\u00e4tt skulle kunna v\u00e4cka uppseende och misstro.",
    "\u00c4nd\u00e5 v\u00e4ckte denna nyordning redan fr\u00e5n b\u00f6rjan stor motvilja fr\u00e5n pr\u00e4sternas sida och f\u00f6ranledde skarpa protester med reservationer betr\u00e4ffande uppgifternas tillf\u00f6rlitlighet.",
    "Att formul\u00e4ret ingalunda var entydigt framg\u00e5r av att tabellkommissionen dels den 17 september 1804 och dels den 12 november 1805 i cirkul\u00e4r f\u00f6rtydligade och best\u00e4mde tabellinneh\u00e5llet.",
    "Men inte ens detta var tillr\u00e4ckligt, varf\u00f6r ett utf\u00f6rligare cirkul\u00e4r i \u00e4mnet utf\u00e4rdades den 31 oktober 1810.",
    "En ytterligare statistisk uppgift tillkom - sedan vaccinationen blivit allm\u00e4n - genom Kungl Maj:ts p\u00e5bud den 1 april 1804 att i tabellerna \u00e4ven skulle antecknas summan av vaccinerade personer.",
    "Pr\u00e4sternas s\u00e4tt att sk\u00f6ta kyrkobokf\u00f6ringen blev under 1700-talet och b\u00f6rjan av 1800-talet vid flera tillf\u00e4llen f\u00f6rem\u00e5l f\u00f6r kritik fr\u00e5n civila myndigheter, bl a i samband med de f\u00f6rut n\u00e4mnda tvistigheterna n\u00e4r det g\u00e4llde tillg\u00e5ngen till de personella l\u00e4ngderna f\u00f6r mantalsskrivningen.",
    "S\u00e5lunda inneh\u00f6ll landsh\u00f6vdingen greve Adolf M\u00f6rners skrivelse till Kungl Maj:t 1752 f\u00f6rutom hemst\u00e4llan att pr\u00e4sterna skulle \u00e5l\u00e4ggas att n\u00e4rvara vid mantalsskrivningarna \u00e4ven ett f\u00f6rslag att konsistorierna skulle anbefallas att f\u00f6reh\u00e5lla pr\u00e4sterskapet att f\u00f6ra riktiga och ordentliga kyrkob\u00f6cker, emedan dessa p\u00e5 \u00e5tskilliga st\u00e4llen befunnits otillr\u00e4ckliga och p\u00e5 n\u00e5gra h\u00e5ll varit \"alls inga\".",
    "En lagman i Sk\u00e5ne som i b\u00f6rjan av 1800-talet erh\u00e5llit i uppdrag att rannsaka om underslev beskrev i en rapport till Kungl Maj:t bl a den sv\u00e5righet han m\u00f6tt under detta arbete p\u00e5 grund av att pr\u00e4sterna visat synnerlig v\u00e5rdsl\u00f6shet vid kyrkobokf\u00f6ringen: \"P\u00e5 flera st\u00e4llen woro inga husf\u00f6rh\u00f6rsl\u00e4ngder at tilg\u00e5, man f\u00f6regaf, at ingen f\u00f6rfattning \u00e5lagt pr\u00e4sterskapet at dem w\u00e5rda \".",
    "P\u00e5 en del orter var l\u00e4ngderna enligt rapporten f\u00f6rda av klockaren s\u00e5 oredigt, att varken han eller pastor kunde giva minsta upplysning ur desamma.",
    "Det fanns ocks\u00e5 st\u00e4llen d\u00e4r skyldigheten att h\u00e5lla husf\u00f6rh\u00f6r allvarligt eftersatts.",
    "Emellertid var omd\u00f6mena om pr\u00e4sternas bokf\u00f6ring icke enbart negativ.",
    "Enligt en annan lagman i Sk\u00e5ne, som f\u00e5tt liknande uppdrag som sin kollega, hade pr\u00e4sterna p\u00e5 de unders\u00f6kta orterna i allm\u00e4nhet visat det nit f\u00f6r Kungl Maj:ts r\u00e4tt, som gemenligen utm\u00e4rkt detta st\u00e5nd.",
    "Kritiska uttalanden fanns ocks\u00e5: p\u00e5 n\u00e5gra st\u00e4llen hade kommunion- och husf\u00f6rh\u00f6rsl\u00e4ngder saknats.",
    "Detta hade dock enligt lagmannen intr\u00e4ffat endast p\u00e5 platser, d\u00e4r \"under tiden\" ombyte av tj\u00e4nsteinnehavare skett.",
    "Hans kritik utmynnade i ett f\u00f6rslag om \u00e5l\u00e4ggande f\u00f6r pr\u00e4sterna att ovillkorligen bevara och till sina eftertr\u00e4dare \u00f6verl\u00e4mna fullst\u00e4ndiga husf\u00f6rh\u00f6rsl\u00e4ngder \u00e5tminstone f\u00f6r de sista tio \u00e5ren - som synes ett mycket blygsamt f\u00f6rslag om arkiveringsskyldighet.",
    "Fr\u00e5n medeltiden och fram till 1600-talet fanns \u00e4ven en milit\u00e4r folkbokf\u00f6ring med bl a utskrivningsl\u00e4ngder.",
    "Gustav Vasa f\u00f6rde register \u00f6ver sina knektar.",
    "B\u00f6nderna och g\u00e5rdarna delades in i rotar ur vilka knektarna skulle tas.",
    "Grunduppgifter om befolkningen l\u00e4mnades av pr\u00e4sterna.",
    "I v\u00e5r nu g\u00e4llande folkbokf\u00f6ringsf\u00f6rordning s\u00e4gs att folkbokf\u00f6ring sker dels genom kyrkobokf\u00f6ring och dels genom mantalsskrivning.",
    "I en del sammanhang har man s\u00e5som en s\u00e4rskild gren av folkbokf\u00f6ringen ocks\u00e5 talat om folkr\u00e4kningen, numera ben\u00e4mnd folk- och bostadsr\u00e4kning.",
    "Vad man d\u00e4remot i v\u00e5ra dagar av naturliga sk\u00e4l s\u00e4llan h\u00f6r talas om \u00e4r den milit\u00e4ra folkbokf\u00f6ringen.",
    "Denna, som hade sina r\u00f6tter i medeltiden, upph\u00f6rde n\u00e4mligen vid slutet av 1600-talet.",
    "Icke desto mindre \u00e4r dess historia v\u00e4l f\u00f6rtj\u00e4nt att bli ih\u00e5gkommen.",
    "Krigsv\u00e4sendet i v\u00e5rt land har sedan \u00e4ldsta tider varit f\u00f6rbundet med rikets territoriella indelning i landskap, h\u00e4rader och socknar.",
    "F\u00f6r rekryteringen av krigsmakten f\u00f6retogs alltifr\u00e5n medeltiden och fram mot slutet av 1600-talet utskrivningar av v\u00e4rnpliktiga, \u00f6verv\u00e4gande efter mantal.",
    "Det sistn\u00e4mnda begreppet hade h\u00e4r kvar sin ursprungliga betydelse av antal m\u00e4nniskor.",
    "Utskrivningarnas \u00e5lder kan inte anges med s\u00e4kerhet.",
    "N\u00e5gra allm\u00e4nna grunder var inte heller fr\u00e5n b\u00f6rjan fastst\u00e4llda f\u00f6r dessa.",
    "Som exempel p\u00e5 en medeltida utskrivning kan n\u00e4mnas att man till Karl Knutssons h\u00e4rjningst\u00e5g i Sk\u00e5ne 1452 skrev ut var \u00e5ttonde man av b\u00f6nder, inhyseskarlar, borgare och bergsm\u00e4n.",
    "F\u00f6r att underl\u00e4tta utskrivningsf\u00f6rfarandet b\u00f6rjade man uppr\u00e4tta s\u00e4rskilda f\u00f6rteckningar \u00f6ver personer i milit\u00e4r\u00e5ldern.",
    "F\u00f6rteckningarna kallades utskrivningsl\u00e4ngder eller endast mantalsl\u00e4ngder med sammans\u00e4ttningsledet mantal i dess ovan angivna betydelse.",
    "Den milit\u00e4ra folkbokf\u00f6ringen kom fr\u00e5n 1500-talet att f\u00f6rutom l\u00e4ngdf\u00f6ring \u00e4ven innefatta en s\u00e4rskild registerf\u00f6ring, de s k knekteregistren.",
    "De \u00e4ldsta registren \u00f6ver Gustav Vasas knektar h\u00e4rstammar fr\u00e5n 1530-talet och utg\u00f6res av rena namnlistor med uppgift om utbetald l\u00f6n.",
    "P\u00e5 V\u00e4ster\u00e5s riksdag 1544 lades grunden till en st\u00e5ende arm\u00e9 i v\u00e5rt land.",
    "Riksdagen sanktionerade rekrytering av svenskt krigsfolk \u00e4ven i fredstid.",
    "Kungen fick tillst\u00e5nd att registrera alla de soldater som deltagit i den f\u00f6reg\u00e5ende \u00e5ret avslutade Dackefejden.",
    "Kungen fick s\u00e5 friare h\u00e4nder \u00f6ver krigsorganisationen vilket \u00e4ven inverkade p\u00e5 knekteregistrens utformning.",
    "H\u00e4rtill syftade ocks\u00e5 av kungen \u00e5r 1552 utf\u00e4rdade best\u00e4mmelser ang\u00e5ende registreringen vid de lokala f\u00f6rbanden.",
    "Enligt dessa skulle kronans och adelns fogdar var och en i sitt l\u00e4n registrera alla knektar \"i vart h\u00e4rad, socken och by, var knekt f\u00f6r sig\", och den l\u00f6n som var och en erh\u00e5llit.",
    "Registren skulle senast i augusti m\u00e5nad varje \u00e5r ins\u00e4ndas till r\u00e4knekammaren.",
    "De m\u00e5nga register som i forts\u00e4ttningen uppr\u00e4ttades p\u00e5 f\u00f6rbanden f\u00f6ljde i stort sett 1552 \u00e5rs f\u00f6reskrifter.",
    "Ben\u00e4mningen p\u00e5 registren v\u00e4xlade.",
    "Ibland f\u00f6rekommer beteckningarna mantal och mantalsbok.",
    "Utm\u00e4rkande f\u00f6r samtliga register \u00e4r knektarnas registrering socken- och byvis.",
    "I en instruktion fr\u00e5n \u00e5r 1583 reglerades tillv\u00e4gag\u00e5ngss\u00e4ttet vid inskrivningen.",
    "Pr\u00e4sterna skulle i god tid underr\u00e4tta sina f\u00f6rsamlingsbor om denna genom p\u00e5lysning i kyrkan.",
    "H\u00f6vitsm\u00e4nnen skulle f\u00f6re utskrivningen inh\u00e4mta noggranna uppgifter i socknarna hos bl a deras fullm\u00e4ktige och hos pr\u00e4sten.",
    "\u00d6ver de utskrivna knektarna skulle uppl\u00e4ggas ett register som efter bevittning skulle ins\u00e4ndas till r\u00e4knekammaren.",
    "Anteckning av krigsfolk efter mantal till\u00e4mpades \u00f6ver hela riket under tiden 1591-1602.",
    "Enligt best\u00e4mmelserna skulle b\u00f6nderna skrivas i rotar om 20 i varje och ur var rote skulle tagas en knekt.",
    "En f\u00f6rordning av \u00e5r 1602 f\u00f6reskrev ett nytt system, enligt vilket g\u00e5rdarna skulle roteras i st\u00e4llet f\u00f6r b\u00f6nderna.",
    "F\u00f6r var tionde g\u00e5rd skulle en man utn\u00e4mnas till knekt.",
    "Mantalsl\u00e4ngder skulle uppr\u00e4ttas \u00f6ver alla m\u00e4n \u00f6ver 15 och under 50 \u00e5r.",
    "Knekten skulle tagas fr\u00e5n den g\u00e5rd som hade de flesta inneboende.",
    "Best\u00e4mmelsen om anteckning av \u00e5lder i mantalsl\u00e4ngderna har ansetts vara en av de viktigaste orsakerna till den tidiga kyrkobokf\u00f6ringen i v\u00e5rt land.",
    "Denna \u00e5sikt \u00e4r givetvis felaktig, d\u00e5 det ju var kyrkan sj\u00e4lv som i sj\u00e4lav\u00e5rdande syfte tog initiativet till sin registrering.",
    "En annan sak \u00e4r att pr\u00e4sterna bevisligen redan vid 1600-talets b\u00f6rjan engagerades vid den milit\u00e4ra l\u00e4ngdskrivningen.",
    "En mantalsl\u00e4ngd fr\u00e5n 1602 \u00e5rs utskrivning i H\u00e4lsingland \u00e4r s\u00e5lunda f\u00f6rseglad med kyrkoherdens sigill.",
    "Det finns anledning f\u00f6rmoda att pr\u00e4sterna p\u00e5 grund av sin orts- och personk\u00e4nnedom \u00e4ven tidigare anlitades i samband med l\u00e4ngdskrivningen.",
    "N\u00e5gra \u00e5r in p\u00e5 1600-talet blev ordet rulla vedertaget som ben\u00e4mning p\u00e5 de gamla knekteregistren.",
    "F\u00f6r att \u00f6ka arm\u00e9ns styrka \u00e5tergick man snart till det gamla systemet med utskrivning efter mantal, dvs att rotera b\u00f6nderna sj\u00e4lva och icke deras hemman.",
    "P\u00e5 grund av bl a konstaterade underslev kom emellertid ordningen med utskrivning efter hemman \u00e5ter \u00e5r 1642, varefter b\u00e5da utskrivningss\u00e4tten v\u00e4xlade \u00e4nda till dess den st\u00e4ndiga roteringen inf\u00f6rdes.",
    "l sin krigsfolksordning fr\u00e5n tiden omkring 1620 s\u00f6kte Gustaf II Adolf fastst\u00e4lla enhetliga normer f\u00f6r utskrivningarna och rullf\u00f6ringen.",
    "Som utskrivningskommissarier skulle tj\u00e4nstg\u00f6ra lagmannen och landsh\u00f6vdingen.",
    "Utskrivningen skulle kung\u00f6ras tre s\u00f6ndagar i f\u00f6rv\u00e4g.",
    "F\u00f6re f\u00f6rr\u00e4ttningen skulle pr\u00e4sten och b\u00f6ndernas fullm\u00e4ktige iordningst\u00e4lla mantalsl\u00e4ngder \u00f6ver alla b\u00f6nder \u00f6ver 15 och under 70 \u00e5r.",
    "Vid utskrivningen skulle \u00e4ven h\u00e4radsh\u00f6vdingen med n\u00e4mnden samt regementschefen n\u00e4rvara.",
    "Med ledning av mantalsl\u00e4ngden skulle utskrivningskommissarierna g\u00f6ra upp roteringsl\u00e4ngder, i vilka sockenborna skulle skrivas i rotar om 10 i vardera.",
    "Utskrivningsl\u00e4ngderna skulle uppr\u00e4ttas i fem exemplar, av vilka r\u00e4knekammaren, lagmannen och h\u00e4radsh\u00f6vdingen skulle f\u00e5 vardera ett och de b\u00e5da \u00e5terst\u00e5ende stanna hos \u00f6versten och kompanichefen.",
    "Enligt krigsfolksordningen skulle kyrkoherden anteckna \u00e5ldern p\u00e5 sockenborna och alla som utflyttade eller dog under \u00e5ret.",
    "Han tj\u00e4nstgjorde ocks\u00e5 liksom regementscheferna som kontrollerande myndighet gentemot b\u00f6nderna.",
    "Mantals- och roteringsl\u00e4ngderna fr\u00e5n 1620-talet uppvisar en ganska enhetlig pr\u00e4gel.",
    "I mantalsl\u00e4ngderna redovisas f\u00f6rst de roteringsbara sockenborna, d\u00e4refter en namnl\u00e4ngd \u00f6ver l\u00f6sdrivare och slutligen de fr\u00e5n rotering befriade: pr\u00e4stens och l\u00e4nsmannens dr\u00e4ngar, g\u00e4stgivare osv.",
    "Roteringsl\u00e4ngderna uppst\u00e4lldes p\u00e5 samma s\u00e4tt enligt n\u00e5gorlunda fasta former.",
    "B\u00f6nderna skrevs rotevis och vid varje rote antecknades den utn\u00e4mnde knekten och hans vistelseort.",
    "Enligt krigskollegiets instruktion av \u00e5r 1636 skulle l\u00e4ngderna uppr\u00e4ttas i tre exemplar, av vilka kollegiet skulle erh\u00e5lla ett och regementet ett, medan det tredje skulle f\u00f6rvaras i h\u00e4radskistan.",
    "Med ledning av roteringsl\u00e4ngderna uppgjordes slutligen knekterullor \u00f6ver de utn\u00e4mnda knektarna med uppgift om deras hemvist.",
    "Ett dubblettexemplar ins\u00e4ndes efter 1630 till krigsr\u00e4tten (senare krigskollegium).",
    "Knektrullan \u00f6verl\u00e4mnades till vederb\u00f6rande kompanichef, varefter denne hade att h\u00e4mta knektarna till sitt f\u00f6rband.",
    "Vid den m\u00f6nstring som d\u00e4rp\u00e5 omedelbart f\u00f6ljde blev dessa antagna till soldater.",
    "Den milit\u00e4ra registreringen fungerade sedan ungef\u00e4r p\u00e5 detta s\u00e4tt till dess det st\u00e4ndiga knekteh\u00e5llet genomf\u00f6rts vid slutet av 1600-talet.",
    "Denna nya organisation innebar i stort sett att varje infanteriregemente vanligen skulle utg\u00f6ras av 1 200 man, som provinsen skulle uppr\u00e4tta och f\u00f6rs\u00f6rja.",
    "Tv\u00e5 eller flera hemman skulle tillsammans bilda en rote och underh\u00e5lla en knekt.",
    "Denna omorganisation medf\u00f6rde att de dittillsvarande utskrivningarna upph\u00f6rde och att mantalsl\u00e4ngder f\u00f6r \u00e4ndam\u00e5let s\u00e5lunda inte l\u00e4ngre beh\u00f6vdes.",
    "Den milit\u00e4ra folkbokf\u00f6ringen upph\u00f6rde allts\u00e5 vid 1600-talets slut.",
    "De skyldigheter som l\u00e4ngre fram kom att \u00e5vila pastors\u00e4mbete och mantalsskrivningsf\u00f6rr\u00e4ttare i anslutning till den milit\u00e4ra registreringen f\u00f6ll helt inom kyrkobokf\u00f6ringens och den vanliga mantalsskrivningens ram.",
    "Mantalsskrivningen \u00e4r en viktig del i folkbokf\u00f6ringens historia.",
    "Syftet var fr\u00e5n b\u00f6rjan en personbokf\u00f6ring f\u00f6r att kunna skriva ut soldater till krigstj\u00e4nst.",
    "P\u00e5 1600-talet blev mantalsskrivningen ett instrument i beskattningens tj\u00e4nst.",
    "Pr\u00e4sterna deltog vid mantalsskrivningsf\u00f6rr\u00e4ttningarna.",
    "I \u00e4ldre bet\u00e4nkanden och utredningar i \u00f6vrigt ang\u00e5ende folkbokf\u00f6ringen betonas ofta att mantalsskrivningen av \u00e5lder synes ha varit sammanh\u00e4ngande med och beroende av kyrkoskrivningen.",
    "Sammanhanget och beroendet har ju ocks\u00e5 under folkbokf\u00f6ringens l\u00e5nga historia vid vissa tillf\u00e4llen s\u00e4rskilt dokumenterats, som exempelvis genom best\u00e4mmelsen 1693, enligt vilken kyrkoherden skulle \"hafwa med sig Kyrkio-Boken\" till mantalsskrivningen samt 1700-talets kamp f\u00f6r husf\u00f6rh\u00f6rsl\u00e4ngderna, Vid 1800-talets b\u00f6rjan kom Kungl Maj:ts och riksdagens uppm\u00e4rksamhet att riktas p\u00e5 allvarliga missf\u00f6rh\u00e5llanden som sedan l\u00e5ng tid tillbaka f\u00f6revarit p\u00e5 mantalsskrivningsomr\u00e5det.",
    "Det g\u00e4llde omfattande mantalsunderslev som avsl\u00f6jats i J\u00f6nk\u00f6pings l\u00e4n, Det hela har beskrivits som en skandal, som betydde det gamla mantalsskrivningssystemets bankrutt och final.",
    "Efter vittomfattande utredningar kom slutligen under sommaren och h\u00f6sten 1812 m\u00e5nga olika turer i form av bet\u00e4nkanden, riksdagsdebatter, kommitt\u00e9f\u00f6rslag och skrivelser i \u00f6vrigt betr\u00e4ffande den med allt sk\u00e4l illa beryktade mantalsskrivningens omgestaltning.",
    "Den slutliga handl\u00e4ggningen bedrevs med en br\u00e5dska, som torde kunna betecknas som enast\u00e5ende inom svenskt utredningsv\u00e4sen.",
    "I f\u00f6reg\u00e5ende artiklar har mantalsskrivningen ber\u00f6rts endast i den m\u00e5n detta varit p\u00e5kallat i samband med kyrkobokf\u00f6ringen, H\u00e4r f\u00f6ljer nu en \u00f6versikt av mantalsskrivningens historia intill 1800-talets b\u00f6rjan, varefter den fortsatta utvecklingen inom s\u00e5v\u00e4l kyrkobokf\u00f6ring som mantalsskrivning m\u00f6jligg\u00f6r en j\u00e4msides l\u00f6pande historik.",
    "Ett hemmans storlek i kameralt avseende m\u00e4ttes i mantal.",
    "Man utgick d\u00e5 fr\u00e5n g\u00e5rdens avkastningsf\u00f6rm\u00e5ga.",
    "Grundskatter m m ber\u00e4knades efter mantalet.",
    "Mantalsl\u00e4ngder f\u00f6rdes f\u00f6r olika skatter, bland annat mantalspenningen.",
    "P\u00e5 1600-talet fick s\u00e4rskilt utsedda mantalskommissarier hand om mantalsskrivningen men pr\u00e4sterna deltog fortfarande vid f\u00f6rr\u00e4ttningarna, som p\u00e5lystes i kyrkan.",
    "Den \u00e4ldsta urkund vi k\u00e4nner som kan s\u00e4gas utg\u00f6ra grunden f\u00f6r v\u00e5r nuvarande mantalsskrivning \u00e4r fogdeordningen f\u00f6r Finland av \u00e5r 1556, i vars sj\u00e4tte paragraf f\u00f6reskrevs att fogdarna skulle l\u00e5ta uppskriva hur mycket mantal som fanns i var by och g\u00e5rd, \"b\u00e5de mank\u00f6n och kvinnk\u00f6n, vart slag f\u00f6r sig, och huru \u00e5ldriga de voro.\"",
    "Som framg\u00e5r av det f\u00f6ljande har mantalet numera mist sin ursprungliga reella betydelse.",
    "D\u00e5 ordet emellertid fortfarande lever kvar som sammans\u00e4ttningsled i begreppen mantalsskrivning, mantals\u00e5r och s\u00e5 vidare synes en \u00f6versiktlig framst\u00e4llning, om \u00e4n ytterst fragmentarisk, ang\u00e5ende dess kamerala inneb\u00f6rd under vissa tider vara motiverad.",
    "Den ursprungliga betydelsen av ordet mantal var, som i f\u00f6rbig\u00e5ende antytts i redog\u00f6relsen f\u00f6r den milit\u00e4ra folkbokf\u00f6ringen, man, m\u00e4nniskor, inv\u00e5nare osv.",
    "S\u00e5 heter det exempelvis i Gustav Vasas bibel hos profeten Jesaja 32:14!",
    "\"Thet stora mantalet i stadhenom skal f\u00f6rminskas\".",
    "Och i Laurentius Petri kyrkoordning av \u00e5r 1571 s\u00e4gs p\u00e5 ett st\u00e4lle: \"\u00c4r ock then ena Kyrkosoknen st\u00f6rre til mantaal \u00e4n then andra .",
    ".",
    ".\"",
    "Kameralt kom begreppet mantal s\u00e5 sm\u00e5ningom att innefatta en bonde, som \u00e4gde en g\u00e5rd av \"normal\" storlek f\u00f6r att kunna f\u00f6rs\u00f6rja honom och hans familj och husfolk i \u00f6vrigt samt ge avkastning till skatt och andra p\u00e5lagor.",
    "H\u00e4rigenom blev sedan \u00f6verg\u00e5ngen l\u00e4tt till att mantal blev en beteckning f\u00f6r hemmansstorlek.",
    "Denna nya betydelse tillkom under 1600-talets f\u00f6rra h\u00e4lft.",
    "Mantalet m\u00e4ttes dock icke direkt i areal.",
    "Enligt Karl XI:s brev den 6 juni 1690 om skattel\u00e4ggningarna i Uppland ber\u00e4knades mantalet p\u00e5 grundval av r\u00e4ntesumman, dvs den s k grundskatten.",
    "En g\u00e5rd - \u00e5tminstone p\u00e5 sl\u00e4ttbygden - som hade en r\u00e4nta om 40 daler utgjorde 1 mantal, om 35 daler 7/8 mantal, om 30 daler 1/4 mantal osv.",
    "Ett tunnland jord r\u00e4knades i detta fall som b\u00e4rande en r\u00e4nta om 3 daler.",
    "S\u00e4mre jord kunde f\u00e5 en s\u00e5 l\u00e5g v\u00e4rdering som 1 1/2 daler.",
    "Tillg\u00e5ng till h\u00f6, skog och fiske p\u00e5verkade \u00e4ven r\u00e4ntes\u00e4ttningen.",
    "Det var s\u00e5lunda inte arealen utan avkastningen som var grundl\u00e4ggande f\u00f6r mantalsber\u00e4kningen.",
    "Under 1600-talet kunde mantalet \u00e4ndras upp\u00e5t eller ned\u00e5t, men fr\u00e5n 1700-talet l\u00e5g det fast och \u00e4ndrades endast genom avstyckningar och dylikt.",
    "P\u00e5 grundval av mantalet utr\u00e4knades nu grundskatterna och allm\u00e4nna besv\u00e4r samt ev.",
    "\u00e4ven andra utskylder.",
    "Mantalet miste sin kamerala betydelse s\u00e5 gott som helt d\u00e5 grundskatterna slutgiltigt avskaffades \u00e5r 1903.",
    "I n\u00e5gra fall kunde det \u00e4ven i forts\u00e4ttningen finnas kvar som f\u00f6rdelningsgrund hemmanen emellan.",
    "S\u00e5 sent som \u00e5r 1924 stadgades att lantm\u00e4tare vid delning av fastigheter och dylikt skulle r\u00e4kna ut mantalet p\u00e5 de olika delarna, varvid detta dock skulle j\u00e4mnas \"till s\u00e5 bekv\u00e4ma tal ske kan\".",
    "Det senare torde vara f\u00f6rklaringen till 100-dels och 1\u00a0000 dels mantal.",
    "De gamla 32-dels och 64-dels mantalen exempelvis synes ha f\u00f6rvandlats till storlekar som var l\u00e4ttare delbara med 10 osv.",
    "Utr\u00e4kningen av mantal enligt bl a 1924 \u00e5rs kung\u00f6relse ben\u00e4mndes mantalss\u00e4ttning.",
    "Best\u00e4mmelsen upph\u00e4vdes slutgiltigt genom en kung\u00f6relse \u00e5r 1939.",
    "Sedan dess har ingen jord satts i mantal vid nydelning eller liknande \u00e5tg\u00e4rd.",
    "Liksom mantalet som ovan n\u00e4mnts kameralt blev utan st\u00f6rre betydelse i och med att grundskatterna f\u00f6rsvann \u00e5r 1903 miste det ocks\u00e5 sin reella betydelse \u00e5r 1939.",
    "Medan utskrivningsl\u00e4ngder eller mantalsl\u00e4ngder tidigare uppr\u00e4ttats f\u00f6r att underl\u00e4tta utskrivningen av krigsfolk kom mantalsskrivningen p\u00e5 1600-talet att utnyttjas \u00e4ven som instrument i beskattningens tj\u00e4nst.",
    "Mantalsl\u00e4ngder kunde uppr\u00e4ttas f\u00f6r olika skatter.",
    "En skatteform som kom att best\u00e5 under mer \u00e4n tre \u00e5rhundraden var mantalspenningarna.",
    "Det f\u00f6rsta beslutet om dessa fattades av st\u00e4nderna \u00e5r 1605, d\u00e5 avgiften sattes till 1\u00a0\u00f6re f\u00f6r person i \u00e5ldern 16-60 \u00e5r.",
    "Sedan en boskapspenning p\u00e5bjudits \u00e5r 1620 skedde s\u00e4rskild mantalsskrivning f\u00f6r dess utg\u00f6rande.",
    "Skatten fastst\u00e4lldes detta \u00e5r att utg\u00e5 efter antalet boskap och tunnland uts\u00e4de, t ex f\u00f6r en h\u00e4st eller en oxe 8 \u00f6re och f\u00f6r varje tunnland uts\u00e4de 2 \u00f6re.",
    "F\u00f6r att bl a finansiera krigf\u00f6ringen samtyckte st\u00e4nderna p\u00e5 riksdagen 1625 till f\u00f6rslag om inf\u00f6rande av en kvarntull, som kom att utg\u00e5 med en viss avgift f\u00f6r varje tunna s\u00e4d som f\u00f6rmaldes.",
    "F\u00f6r de i de s\u00e4rskilda hush\u00e5llen f\u00f6rekommande handkvarnarna till\u00e4mpades ett system med sj\u00e4lvdeklaration, som givetvis gav stora m\u00f6jligheter till skatteflykt.",
    "Man klagade ocks\u00e5 snart \u00f6ver att dessa m\u00f6jligheter utnyttjades.",
    "Skatten blev inte vad man ber\u00e4knat.",
    "Redan 1633 och 1634 tr\u00e4ffades \u00f6verenskommelser om erl\u00e4ggande p\u00e5 nytt av mantalspenningar, s\u00e5som i Finland, d\u00e4r man skulle betala 12-16 \u00f6re silvermynt f\u00f6r varje person, samt i V\u00e4sterg\u00f6tland och Sm\u00e5land, d\u00e4r avgiften blev 3 marker per person.",
    "Sedan man konstaterat att mantalspenningarna gav dubbelt s\u00e5 mycket som kvarntullen f\u00f6rordades genom kungligt brev till landsh\u00f6vdingarna den 14 november 1634 att mantalspenningarna, \"kvarntullsmantalspenningarna\", med kvarntullens upph\u00f6rande skulle utg\u00e5 med 3 marker per person \" i hvitt mynt\" dvs 24 \u00f6re.",
    "Genom beslut vid 1635 \u00e5rs riksdag uppf\u00f6rde man dessa avgifter bland de ordinarie utlagorna.",
    "Allm\u00e4nna f\u00f6reskrifter om kvarntullsmantalspenningarna utf\u00e4rdades i slutet av \u00e5r 1635 med rubriken \"Memorial f\u00f6r alle Landzh\u00f6fdinger i Swerige och Finland, att Vthfordra Boskapsskatten och qwarntullsmantalspenningerne.\"",
    "Med boskapsskatten avs\u00e5gs h\u00e4r de \u00e5r 1620 best\u00e4mda boskapspenningarna, som utgick efter det faktiska boskapsinnehavet.",
    "Enligt f\u00f6rordningen skulle mantalsskrivningsf\u00f6rr\u00e4ttningen ledas av tv\u00e5 av landsh\u00f6vdingen f\u00f6rordnade m\u00e4n, 'Laghl\u00e4saren och en annan hederligh Mun\".",
    "Dessa skulle tillsammans med varje sockens kyrkoherde och sexm\u00e4n resa omkring i socknen och h\u00e4radet, \"g\u00e5rd ifr\u00e5n g\u00e5rd, boo ifr\u00e5n boo\", och uppteckna s\u00e5v\u00e4l dem som voro \u00f6ver 12 \u00e5r som ock Vars och ens boskap och uts\u00e4de.",
    "De som skulle erl\u00e4gga kvarntullsmantalspenningar inf\u00f6rdes i kvarntullsmantalsl\u00e4ngden, medan innehav av olika boskapsslag redovisades i en s\u00e4rskild l\u00e4ngd med angivande av \u00e4garens namn och hemvist.",
    "I f\u00f6rordningen stadgades om straff f\u00f6r den som l\u00e4mnade oriktiga uppgifter.",
    "S\u00e5 skulle exempelvis den som undandolde \"n\u00e5gon antingen folket eller n\u00e5got Creatur aff boskappen\" bl a skatta dubbelt h\u00e4rf\u00f6r.",
    "Kyrkoherdens uppgift vid mantalsskrivningen var p\u00e5 1600-talet att anv\u00e4nda den kunskap han hade om sina \u00e5h\u00f6rare och som var en borgen f\u00f6r att l\u00e4ngderna blev riktiga och fullst\u00e4ndiga.",
    "Som tidigare n\u00e4mnts var han intill \u00e5rhundradets mitt i realiteten \u00e4ven sekreterare vid f\u00f6rr\u00e4ttningarna.",
    "Med tanke p\u00e5 den viktiga roll en sekreterare innehar i olika sammanhang och den ansvarsfulla st\u00e4llning, som \u00e4r f\u00f6rbunden med begreppet p\u00e5 statliga och d\u00e4rmed n\u00e4rmast j\u00e4mf\u00f6rliga omr\u00e5den, \u00e4r det l\u00e4tt begripligt att exempelvis 1936 \u00e5rs uppb\u00f6rdskommitt\u00e9 i sin historik \u00f6ver folkbokf\u00f6ringen s\u00e4ger, att den \u00e5rliga skattskrivningen verkst\u00e4lldes av pr\u00e4sterskapet intill \u00e5r 1652.",
    "Mantalsskrivningsf\u00f6rr\u00e4ttningarna enligt 1635 \u00e5rs best\u00e4mmelser m\u00e5ste ha tagit l\u00e5ng tid i anspr\u00e5k.",
    "Det har sagts att dessa f\u00f6rsiggick p\u00e5 samma s\u00e4tt som i v\u00e5ra dagar; en statistisk unders\u00f6kning med hembes\u00f6kare.",
    "R\u00e4tt snart \u00f6vergick man ocks\u00e5 till ett betydligt enklare f\u00f6rfarande, n\u00e4mligen att kalla de uppgiftsskyldiga till en viss plats p\u00e5 angiven tid.",
    "I fr\u00e5ga om det avslutande arbetet vid mantalsskrivningsf\u00f6rr\u00e4ttningen f\u00f6reskrevs i tionde punkten i 1635 \u00e5rs f\u00f6rordning bl a f\u00f6ljande.",
    "''N\u00e4r nu \u00f6ffuer heele h\u00e4redet s\u00e5lunda skrifwit \u00e4hr, d\u00e5 skall Presten sampt medh dem andre som tillst\u00e4des warit haffue Collationera L\u00e4ngderne dem Vnderskriffua f\u00f6rsegla och medh Kyrkio Sexm\u00e4ns Bom\u00e4rke stadf\u00e4sta\u2026\" Enligt punktens forts\u00e4ttning skulle tre exemplar uppr\u00e4ttas och granskas av landsh\u00f6vdingen, som d\u00e4refter beh\u00f6ll ett exemplar medan r\u00e4knekammaren och uppb\u00f6rdsm\u00e4nnen fick vardera ett.",
    "Den mantalsbara \u00e5ldern, dvs den \u00e5lder under vilken en person var skyldig att erl\u00e4gga mantalspenningar, v\u00e4xlade under tidernas lopp.",
    "I praktiken kom l\u00e4nge i r\u00e4tt stor utstr\u00e4ckning 63 \u00e5r att betraktas som \u00f6vre \u00e5ldersgr\u00e4ns.",
    "P\u00e5 grund av inskr\u00e4nkningar i reglerna om denna gr\u00e4ns och bristande klarhet i \u00f6vrigt i f\u00f6rfattningsf\u00f6reskrifterna blev praxis vacklande och kunde v\u00e4xla mellan olika orter.",
    "Generellt best\u00e4mdes den mantalsbara \u00e5ldern vid olika tillf\u00e4llen enligt f\u00f6ljande.",
    "\u00c5r 1635 sattes den undre gr\u00e4nsen vid 12 \u00e5r utan att n\u00e5gon \u00f6vre gr\u00e4ns best\u00e4mdes.",
    "\u00c5r 1652 blev gr\u00e4nserna 15-63 \u00e5r, 1841 17-63 \u00e5r och 1857 18-60 \u00e5r.",
    "Enligt 1863 \u00e5rs beslut beh\u00f6ll man den undre gr\u00e4nsen vid 18 \u00e5r medan den \u00f6vre gr\u00e4nsen slopades.",
    "Denna regel kvarstod sedan till dess mantalspenningarna upph\u00f6rde \u00e5r 1938.",
    "I fr\u00e5ga om mantalspenningens storlek varierade ocks\u00e5 denna l\u00e4nge i relation till geografiska omr\u00e5den, st\u00e5nd och yrkeskategorier i \u00f6vrigt.",
    "Befrielser fr\u00e5n skyldigheten att erl\u00e4gga avgiften f\u00f6rekom ocks\u00e5, knutna till ett visst st\u00e5nd, en viss yrkesgrupp eller annan specialkategori.",
    "Fattiga och sjuka kunde befrias.",
    "S\u00e4rskilt under 1600-talet varierade befrielsereglerna och deras till\u00e4mpning mycket fr\u00e5n den ena lands\u00e4ndan till den andra.",
    "l 1863 \u00e5rs f\u00f6rordning om mantalspenningar f\u00f6reskrevs att dessa skulle utg\u00e5 med 40 \u00f6re f\u00f6r man och 20 \u00f6re f\u00f6r kvinna.",
    "Denna differentiering, som var den f\u00f6rsta i avgiftens historia, kvarstod s\u00e5 l\u00e4nge mantalspenningar utgick.",
    "Den \u00e5r 1635 fastst\u00e4llda f\u00f6rordningen om mantalsskrivning j\u00e4mte d\u00e4rp\u00e5 f\u00f6ljande kompletterande best\u00e4mmelser blev normgivande f\u00f6r den n\u00e4rmaste tidens skattskrivningar.",
    "En betydande \u00e4ndring intr\u00e4dde dock redan \u00e5r 1642, i det att boskapspenningarna d\u00e5 f\u00f6rvandlades till en fast skatt.",
    "N\u00e5gon r\u00e4kning av antalet boskap beh\u00f6vdes s\u00e5lunda inte l\u00e4ngre, varf\u00f6r man upph\u00f6rde att f\u00f6ra boskapsl\u00e4ngder.",
    "Samma \u00e5r f\u00f6reskrev kammarkollegiet att fogdarna i var sitt l\u00e4n skulle uppr\u00e4tta mantalsl\u00e4ngderna och d\u00e4refter uppb\u00e4ra och redog\u00f6ra f\u00f6r s\u00e5v\u00e4l mantalspenningar som boskapspenningar tillika med andra \"Cronones r\u00e4ntor\".",
    "\u00c5r 1652 besl\u00f6t riksdagen anf\u00f6rtro mantalsskrivningen \u00e5t s\u00e4rskilda \u00e4mbetsm\u00e4n med titeln mantalskommissarier.",
    "Pr\u00e4sterna skulle dock \u00e4ven i forts\u00e4ttningen n\u00e4rvara vid mantalsskrivningarna och med sin underskrift bestyrka l\u00e4ngderna.",
    "Anledningen till inr\u00e4ttandet av mantalskommissarietj\u00e4nsterna var att mantalspenningarna icke l\u00e4mnat den avkastning som myndigheterna ans\u00e5g sig ha r\u00e4tt att v\u00e4nta.",
    "En av orsakerna till detta f\u00f6rh\u00e5llande \u00e5terigen ans\u00e5gs vara den bristf\u00e4lliga ledningen av mantalsskrivningarna, som tidigare n\u00e4mnts ut\u00f6vad av lagl\u00e4saren och en annan hederlig man.",
    "I b\u00f6rjan tillsattes tv\u00e5 mantalskommissarier i varje l\u00e4n av landsh\u00f6vdingen.",
    "Senare f\u00f6reskrevs att tj\u00e4nsterna skulle tills\u00e4ttas med fullmakt av kammarkollegiet sedan landsh\u00f6vdingen uppgjort f\u00f6rslag p\u00e5 l\u00e4mpliga personer.",
    "N\u00e5gra s\u00e4rskilda distrikt f\u00f6reskrevs icke f\u00f6rr\u00e4n senare, d\u00e5 \u00e4ven antalet tj\u00e4nster i l\u00e4nen \u00e4ndrades.",
    "Tills\u00e4ttningsf\u00f6rfarandet f\u00f6ljde inte alltid f\u00f6reskrifterna.",
    "F\u00f6r att mantalspenningarna skulle inbringa s\u00e5 mycket som m\u00f6jligt besl\u00f6t kammarkollegiet att mantalskommissariernas arvoden, som tidigare utg\u00e5tt efter landsh\u00f6vdingarnas godtycke eller kollegiets beslut i varje s\u00e4rskilt fall, skulle ber\u00e4knas efter det s k beh\u00e5llna mantalet, dvs p\u00e5 vad mantalspenningarna inbringade efter vederb\u00f6rliga avkortningar.",
    "Detta morotssystem sporrade givetvis kommissarierna till en s\u00e5 fullst\u00e4ndig redovisning som m\u00f6jligt av de skattskyldiga.",
    "Den s k mantalskommissarieprovisionen ledde dock icke till n\u00e5got h\u00f6gt l\u00f6nel\u00e4ge.",
    "Av inkomsten skulle kommissarien bestrida kostnaderna f\u00f6r bl a skrivningsf\u00f6rr\u00e4ttningarna och l\u00e4ngdernas utskrivning, liksom det papper som gick \u00e5t till l\u00e4ngderna.",
    "Traktaments- och reseers\u00e4ttning utgick icke.",
    "Det f\u00f6rekom d\u00e4rf\u00f6r att kommissarierna m\u00e5ste skaffa sig inkomster \u00e4ven fr\u00e5n annan tj\u00e4nstg\u00f6ring, vilket givetvis kunde inverka h\u00e4mmande vid ut\u00f6vandet av den huvudsakliga uppgiften.",
    "F\u00f6r att f\u00f6rhindra underslev och f\u00f6rsummelser vid mantalsskrivningarna utf\u00e4rdades ar 1673 en mantalskommissarieinstruktion med rubriken \"Instruction hwar effter Mantahls Commissarierne sig utj f\u00f6rr\u00e4ttandet af deras Tienster skohla hafwa at regulera och r\u00e4tta.\"",
    "Enligt instruktionen skulle mantalsskrivningen efter vederb\u00f6rlig p\u00e5lysning i kyrkan och kallelse till \"Kyrkioherderne, Nemb och Sex M\u00e4nnerne\" b\u00f6rja strax efter tjugondedag jul.",
    "N\u00e5gon slutdag angavs icke, m\u00f6jligen beroende p\u00e5 att s\u00e5dan redan i 1668 \u00e5rs uppb\u00f6rdsf\u00f6rordning var best\u00e4md till den 1 eller allra senast den 15 mars.",
    "Endast en socken fick sammankallas p\u00e5 en g\u00e5ng, eller h\u00f6gst tv\u00e5 om socknarna var sm\u00e5.",
    "\"Stoore och wijdlyfftige\" socknar skulle kunna kallas till tv\u00e5 \"Stembningsplatzer.\"",
    "F\u00f6r s\u00e5v\u00e4l bisittares som allmogens n\u00e4rvaroplikt stadgades utf\u00f6rligt:: \"S\u00e5som alle de som utj Sochnen eller Under den Stembningsplatzen boende \u00e4hre, skohle s\u00e5 wijda ike siukdomb, elr annat lagligt f\u00f6rfall \u00e4hr i w\u00e4gen wara skyldige uthan enskyllan att komma der tillstedes och sig antekna l\u00e5tha.",
    "S\u00e5 skohle och kyrkioherderna jempte Nembden, S\u00e4x och fjerdingsMennerne sig der infinna och gifwa sanferdig beskedh, by ifr\u00e5n by och bonde ifr\u00e5n bonde med deras hustr, barn och Tienstefolk som skrifwas b\u00f6\u00f6re, och hwilka som sedhan f\u00f6rra \u00e5hret antingen af elr tilkombne \u00e4hro.\"",
    "F\u00f6r medhj\u00e4lp till undand\u00f6ljande av mantal skulle den skyldige plikta som f\u00f6r annan otrohet, \"Nembligen 40 mark Silfrt.",
    "Mantalsl\u00e4ngden skulle vara uppst\u00e4lld \"effter Columbner.\"",
    "Kolumnsystemet hade f\u00f6reskrivits av kammarkollegiet redan 1640.",
    "F\u00f6rutom mantalsl\u00e4ngden skulle vid f\u00f6rr\u00e4ttningen f\u00f6ras protokoll.",
    "Denna f\u00f6reskrift synes dock icke ha f\u00e5tt n\u00e5gon allm\u00e4n efterf\u00f6ljd.",
    "Best\u00e4mmelsen \u00e5terkom ocks\u00e5 senare f\u00f6rst i 1894 \u00e5rs mantalsskrivningsf\u00f6rordning.",
    "I likhet med best\u00e4mmelserna i 1635 \u00e5rs f\u00f6rordning skulle mantalskommissarien uppr\u00e4tta tre exemplar av mantalsl\u00e4ngderna.",
    "I fr\u00e5ga om distributionen av dessa gjordes dock nu den \u00e4ndringen att uppb\u00f6rdsmannens exemplar iordningst\u00e4lldes s\u00e5 snart f\u00f6rr\u00e4ttningen vid en skrivningsplats var avslutad.",
    "Exemplaret tillst\u00e4lldes d\u00e4refter uppb\u00f6rdsmannen direkt utan omg\u00e5ng \u00f6ver l\u00e4nsstyrelsen.",
    "Anordningen avs\u00e5g att ge uppb\u00f6rdsmannen m\u00f6jlighet att p\u00e5b\u00f6rja uppb\u00f6rden s\u00e5 snart som m\u00f6jligt   I slutet av 1600-talet utf\u00e4rdades en ny mantalskommissarieinstruktion.",
    "Den fick en livsl\u00e4ngd p\u00e5 \u00f6ver 100 \u00e5r.",
    "M\u00e5nga olika civila \u00e4mbetsm\u00e4n var skyldiga att ta del i mantalsskrivningsf\u00f6rr\u00e4ttningarna.",
    "Pr\u00e4sterna beh\u00f6vde dock inte l\u00e4ngre vara med.",
    "Mantalsskrivningen var inte bara ett hj\u00e4lpmedel f\u00f6r beskattning.",
    "P\u00e5 1700-talet kom den att ha en social betydelse genom att s k f\u00f6rsvarsl\u00f6sa personer (l\u00f6sdrivare) skulle antecknas i s\u00e4rskild ordning.",
    "\u00c4ven mantalsskrivningsorten var betydelsefull, bl a n\u00e4r socknarna skulle betala underh\u00e5ll f\u00f6r fattighjon.",
    "Fortfarande fanns brister i mantalsskrivningen och en unders\u00f6kning gjordes i Sk\u00e5ne, vilken visade att f\u00f6rsnillning f\u00f6rekommit.",
    "Mantalskommissarieinstruktionen av \u00e5r 1673 ersattes redan efter tvenne decennier med en ny.",
    "Anledningen var bl a att man efterlyste klarare regler ang\u00e5ende befrielse fr\u00e5n skyldigheten att erl\u00e4gga mantalspenningar.",
    "Klagom\u00e5len \u00f6ver underslev vid mantalsskrivningsf\u00f6rr\u00e4ttningarna hade n\u00e4mligen fortsatt.",
    "Den nya instruktionen var betydligt mera omfattande \u00e4n tidigare f\u00f6reskrifter.",
    "Dess rubrik var \"Instruction, hwarefter Mantals-Commissarierne i Landsorterne, s\u00e5 w\u00e4l de, som nu \u00e4re, som de, hwilka h\u00e4r efter der til kunna blifwa f\u00f6rordnade, skole hafwa sig uti deras Tiensters f\u00f6rr\u00e4ttande h\u00f6rsamlingen att regulera och r\u00e4tta; Gifwen Stockholm den 20 Dec. \u00c5hr 1693.\"",
    "Mantalskommissarieinstruktionen av \u00e4r 1693 l\u00e4mnade i fr\u00e5ga om grundlighet intet \u00f6vrigt att \u00f6nska.",
    "Den inleddes med en trohetsed som mantalskommissarien skulle avl\u00e4gga vid tilltr\u00e4det till \u00e4mbetet.",
    "Denna ed upptog i originalupplagan tv\u00e5 och en halv trycksida.",
    "Kung\u00f6relsef\u00f6rfarandet i fr\u00e5ga om mantalsskrivningsf\u00f6rr\u00e4ttningarna kompletterades nu bl a med f\u00f6reskrift om viss tid f\u00f6r p\u00e5lysningen i kyrkan: i Sverige fjorton dagar och i Finland tre veckor f\u00f6re skrivningen.",
    "F\u00f6r f\u00f6rr\u00e4ttningsterminen f\u00f6reskrevs samma tidpunkter som de dittills g\u00e4llande, medan d\u00e4remot antalet skrivningsplatser skulle kunna ut\u00f6kas till fler \u00e4n tv\u00e5 f\u00f6r stora och \"vidlyftige\" socknar, \"tagandes altid i noga akt, at ej st\u00f6rre District sammankallas, \u00e4n som p\u00e5 en dag kan afgi\u00f6ras och slutas, s\u00e5 at allmogen derifr\u00e5n samma dag kan blifwa entledigad. \"",
    "I fr\u00e5ga om n\u00e4rvaroplikten vid f\u00f6rr\u00e4ttningarna skulle f\u00f6rutom mantalskommissarien inst\u00e4lla sig, p\u00e5 landet \"f\u00f6rst Kyrkioherden, eller den hans Embete f\u00f6rest\u00e5r i samma Sockn Skrifningen sker, dern\u00e4st H\u00e4radsfogden, L\u00e4ns- och Upb\u00f6rdsm\u00e4nnen, samt de N\u00e4mnde-, Fjerdings- och Kyrkiones Sexm\u00e4n, som i samma Sockn, eller i den District, hwilken d\u00e5 \u00e4r sammankallad, \u00e4re boende, hwilke alle skole icke allenast framkomma och swara f\u00f6r sig och sit Folk, utan och redeligen gifwa Underr\u00e4ttelse om de andra s\u00e5 ock deras Folk, som i Socknen boendes och tilfinnandes \u00e4ro, skolandes Kyrkioherden hafwa med sig Kyrkio-Boken - H\u00e4radsfogden skal ock hafwa wid handen Jordeboken-.\"",
    "N\u00e4r det g\u00e4llde st\u00e4derna skulle d\u00e4r j\u00e4mte kommissarien och kyrkoherden inst\u00e4lla sig \"Borgm\u00e4stare och R\u00e5d med flere af Stadsens Medel, som kunna weta at gifwa om Beskaffenheten noga Underr\u00e4ttelse p\u00e5 lika s\u00e4tt, som - om Skrifningen p\u00e5 Landet f\u00f6rm\u00e4lt \u00e4r.\"",
    "F\u00f6reskrift om skyldighet f\u00f6r h\u00e4radsfogdarna att n\u00e4rvara vid mantalsskrivningar p\u00e5 landet hade inf\u00f6rts redan i 1688 \u00e5rs h\u00e4radsfogdeinstruktion, medan det f\u00f6rst nu stadgades om l\u00e4nsm\u00e4nnens n\u00e4rvaroplikt vid f\u00f6rr\u00e4ttningarna p\u00e5 landsbygden.",
    "Utf\u00f6rliga best\u00e4mmelser reglerade befolkningens inst\u00e4llelseplikt.",
    "Hush\u00e5llens huvudpersoner skulle uppge sitt folk osv.",
    "B\u00f6ter stadgades f\u00f6r underslev och medhj\u00e4lp d\u00e4rtill.",
    "Om befrielse fr\u00e5n skyldigheten att erl\u00e4gga mantalspenningar gavs ing\u00e5ende direktiv.",
    "Mantalskommissarieinstruktionen av \u00e5r 1693 fick en avsev\u00e4rd livsl\u00e4ngd: \u00f6ver etthundra \u00e5r.",
    "Dess utformning vittnar genomg\u00e5ende om en m\u00e5lmedveten str\u00e4van att s\u00e5 l\u00e5ngt m\u00f6jligt motverka skatteflykt och att \u00e5stadkomma en s\u00e5 j\u00e4mn f\u00f6rdelning som m\u00f6jligt av skatteb\u00f6rdorna.",
    "M\u00e4nnen bakom instruktionen kan p\u00e5 intet s\u00e4tt lastas f\u00f6r att resultatet ingalunda blev vad som \u00e5syftats.",
    "Det allvarliga upps\u00e5tet hos instruktionens upphovsm\u00e4n kom m\u00e5h\u00e4nda b\u00e4st till uttryck i best\u00e4mmelser ber\u00f6rande mantalsskrivningsf\u00f6r\u00e4ttningens slutskede: \"Sedan nu Mantals-Commissarien s\u00e5ledes har noga examinerat och efterfr\u00e5gat alla de Hemman och L\u00e4genheter, som han i anledning af Jordeboken opf\u00f6rt, fr\u00e5gar han \u00e4n widare \u00f6fwerljudt, om i samma sockn inge flere Hemman, Torp eller L\u00e4genheter finnes, som af Folk bebos, eller n\u00e5gra andra St\u00e5nds-Personer, som ifr\u00e5n denne afgiften intet \u00e4re frie eller eljest sig hos n\u00e5gon uppeh\u00e5lla, \u00e4n han upropat och sig angifwit hafwa, gi\u00f6randes derjemte widare alfwarsam \u00e5twarning, at de redeligen bek\u00e4nna Sanningen, p\u00e5 det de m\u00e5ge undwika det straff, som derp\u00e5 f\u00f6ljer; men d\u00e5 intet mer, s\u00e5 slutas dermed Skrifningen, och L\u00e4ngden summeras samt annoteras derp\u00e5 alla deras Namn, som h\u00e4rom gjordt bek\u00e4nnelse hwilket sedan Kyrkioherden och H\u00e4radsfogden tillika med Mantals-Commissarien med egne Namn och Signetens unders\u00e4ttande, under en mening, skole betyga, at de wid sin Si\u00e4ls Salighet, s\u00e5 mycket dem witterligt warit, ingen undand\u00f6lgt, eller l\u00e5tit af L\u00e4ngden utesluta, som Mantals-Penningarne betala b\u00f6ra.\"",
    "Under 1700-talet kom mantalsskrivningen att omfatta \u00e4ven andra personella skatter \u00e4n mantalspenningarna.",
    "Arbetet att effektivisera mantalsskrivningen kvarstod.",
    "H\u00e4ri ingick ocks\u00e5 kampen mot underslev.",
    "Ordningen med mantalsl\u00e4ngdens uppr\u00e4ttande i b\u00f6rjan av det \u00e5r den avs\u00e5g visade sig medf\u00f6ra sv\u00e5righeter n\u00e4r det g\u00e4llde att f\u00e5 densamma f\u00e4rdig f\u00f6re uppb\u00f6rdsterminens b\u00f6rjan.",
    "D\u00e4rf\u00f6r f\u00f6reskrevs \u00e5r 1724 att mantalsskrivningen f\u00f6r ett visst \u00e5r skulle f\u00f6rr\u00e4ttas under de sista m\u00e5naderna av n\u00e4rmast f\u00f6reg\u00e5ende \u00e5r.",
    "Man ber\u00e4knade att skrivningarna p\u00e5 detta s\u00e4tt skulle kunna avslutas i slutet av december, vilket v\u00e4l ocks\u00e5 i allm\u00e4nhet blev fallet.",
    "Vid 1726-1727 \u00e5rs riksdag yrkade bondest\u00e5ndet att mantalskommissarierna skulle efter mantalsskrivningen f\u00f6r varje socken i allmogens n\u00e4rvaro uppl\u00e4sa mantalsl\u00e4ngden innan den underskrevs f\u00f6r att man skulle f\u00e5 veta vilka som blivit upptagna och vilka som uteslutits och p\u00e5 s\u00e5 s\u00e4tt kunna f\u00f6rhindra allt underslev.",
    "Kungl Maj:t bif\u00f6ll framst\u00e4llningen och f\u00f6rordade dessutom att mantalskommissarierna skulle f\u00f6r varje socken l\u00e4mna ett exemplar av l\u00e4ngden f\u00f6r allmogens k\u00e4nnedom.",
    "D\u00e4refter var allts\u00e5 kommissarierna skyldiga att uppr\u00e4tta fyra exemplar av l\u00e4ngden.",
    "Den kungliga resolutionen kom dock av allt att d\u00f6ma icke till efterf\u00f6ljd i n\u00e4mnv\u00e4rd utstr\u00e4ckning.",
    "Tidigare har n\u00e4mnts att pr\u00e4sterna genom 1723 \u00e5rs privilegier befriades fr\u00e5n skyldigheten att n\u00e4rvara vid mantalsskrivningsf\u00f6rr\u00e4ttningarna men att de \u00e4nd\u00e5 av olika f\u00f6rmodade anledningar synes p\u00e5 \u00e5tskilliga h\u00e5ll ha varit n\u00e4rvarande.",
    "I samband d\u00e4rmed har ocks\u00e5 skildrats den d\u00e4rp\u00e5 under 1700-talet f\u00f6ljande kampen om uppgifter ur den kyrkliga personregistreringen, som slutade med att s\u00e5v\u00e4l landsfiskalerna som mantalskommissarierna fick taga del av s\u00e5v\u00e4l husf\u00f6rh\u00f6rs- som kommunionl\u00e4ngderna.",
    "Man kunde ha v\u00e4ntat att pr\u00e4sternas fr\u00e5nvaro fr\u00e5n mantalsskrivningarna, vilket ju naturligtvis \u00e4nd\u00e5 h\u00f6rde till vanligheten, skulle ha minskat f\u00f6rr\u00e4ttningarnas effektivitet.",
    "Detta synes emellertid icke ha varit fallet.",
    "Det \u00e4r s\u00e5lunda belagt att antalet mantalsskrivna visade en kraftig \u00f6kning under 1720-talets senare h\u00e4lft.",
    "Man kan ha anledning f\u00f6rmoda - n\u00e5got bel\u00e4gg f\u00f6r antagandet finns av naturliga sk\u00e4l inte - att detta i varje fall till en del berodde p\u00e5 att pr\u00e4sterna vid mantalsskrivningarna p\u00e5 grund av sin ing\u00e5ende k\u00e4nnedom om sina \"\u00e5h\u00f6rare\" kunnat utverka befrielse fr\u00e5n skyldigheten att erl\u00e4gga mantalspenningar f\u00f6r \u00e5tskilliga, som annars icke kommit i fr\u00e5ga h\u00e4rvidlag.",
    "Man b\u00f6r i detta sammanhang l\u00e4gga m\u00e4rke till att begreppet alla i 1693 \u00e5rs mantalskommissarieinstruktion visserligen innefattade alla i mantalsbar \u00e5lder, men att personer, som befriats fr\u00e5n skatt endast i v\u00e4xlande utstr\u00e4ckning upptogs i l\u00e4ngderna.",
    "Befrielserna hade genom instruktionen inskr\u00e4nkts till det minsta m\u00f6jliga.",
    "En str\u00e4ng till\u00e4mpning av best\u00e4mmelserna utan motst\u00e5nd fr\u00e5n pr\u00e4sterskapet kan t\u00e4nkas ha inneburit att mantalsl\u00e4ngden tillf\u00f6rdes m\u00e5nga personer, som annars inte hade redovisats d\u00e4r.",
    "Pr\u00e4sternas befrielse fr\u00e5n skyldigheten att n\u00e4rvara vid mantalsskrivningsf\u00f6rr\u00e4ttningarna synes p\u00e5 sina h\u00e5ll ha inverkat menligt p\u00e5 m\u00f6tesdisciplinen bland allmogen.",
    "Det s\u00e4ger sig ocks\u00e5 sj\u00e4lvt att sockenborna kom att framf\u00f6ra sin kritik mot \u00f6verheten mera h\u00e4mningsl\u00f6st n\u00e4r inte deras pr\u00e4st var n\u00e4rvarande.",
    "Fr\u00e5gan om r\u00e4tt mantalsskrivningsort synes p\u00e5 1700-talet inte ha medf\u00f6rt n\u00e5gra problem.",
    "Boningsorten skulle vara r\u00e4tt mantalsskrivningsort.",
    "F\u00f6rst i 1752 \u00e5rs bevillningsf\u00f6rordning f\u00f6reskrevs att en persons mantalskrivningsort skulle vara antingen hans boningsort eller den ort d\u00e4r han hade sin utkomst.",
    "Denna f\u00f6reskrift \u00e5terkom i senare bevillningsf\u00f6rordningar.",
    "Emellertid tillkom ocks\u00e5 p\u00e5 vissa h\u00e5ll en specialbest\u00e4mmelse, att den som \u00e5tagit sig g\u00e5rdsbruk att tilltr\u00e4das n\u00e4stkommande v\u00e5rfrudag borde anm\u00e4la sig till mantalsskrivningen i det distrikt, d\u00e4r g\u00e5rdsbruket var bel\u00e4get, och meddela uppgifter om sig och sitt folk.",
    "Principiellt kom denna best\u00e4mmelse att i olika f\u00f6rordningar fortleva intill utg\u00e5ngen av \u00e5r 1946, fr\u00e5nsett att tidsbest\u00e4mningen n\u00e4sta v\u00e5rfrudag ersattes med begreppet laga fardag, som t ex i fr\u00e5ga om arrendator blev fixerad till den 14 mars.",
    "F\u00f6rutom att st\u00e5 i beskattningens tj\u00e4nst kom mantalsskrivningen under 1700-talet \u00e4ven att tj\u00e4na den sociala kontrollen.",
    "Enligt en kunglig stadga av \u00e5r 1723 ang\u00e5ende tj\u00e4nstefolk och legohjon skulle mantalskommissarien noga anteckna alla s k f\u00f6rsvarsl\u00f6sa personer p\u00e5 en s\u00e4rskild lista och ins\u00e4nda denna till landsh\u00f6vningen eller vederb\u00f6rande kronobetj\u00e4nte p\u00e5 landet samt till magistraten i st\u00e4derna.",
    "Begreppet laga f\u00f6rsvar innebar ursprungligen ett skydd f\u00f6r adelns tj\u00e4nstefolk mot att utskrivas till milit\u00e4r tj\u00e4nst.",
    "Lagligt skydd mot att behandlas som l\u00f6sdrivare tillerk\u00e4ndes senare varje svensk som hade stadig syssels\u00e4ttning eller var k\u00e4nd f\u00f6r god vandel och kunde f\u00f6rs\u00f6rja sig.",
    "Som f\u00f6rsvarsl\u00f6s \u00e5ter r\u00e4knades den, som inte hade ett hederligt levebr\u00f6d och inte heller \u00e4gde tillr\u00e4ckliga medel f\u00f6r sitt uppeh\u00e4lle.",
    "Best\u00e4mmelsen om laga f\u00f6rsvar bortf\u00f6ll med 1885 \u00e5rs l\u00f6sdrivarlag.",
    "Enligt en f\u00f6rordning av \u00e5r 1763 ang\u00e5ende hospitals- och barnhusinr\u00e4ttningarna i riket skulle varje socken draga f\u00f6rsorg om sina fattiga.",
    "Denna princip hade man tilll\u00e4mpat \u00e4ven tidigare \u00e4ven om f\u00f6reskrifterna varit ofullst\u00e4ndiga och till\u00e4mpats d\u00e5ligt.",
    "I en kunglig kung\u00f6relse av \u00e5r 1788 reglerades skyldigheten att underh\u00e5lla personer som utflyttat fr\u00e5n annan socken och sedermera inte kunde f\u00f6rs\u00f6rja sig sj\u00e4lva.",
    "Kung\u00f6relsen stadgade bl a att underh\u00e5llet skulle utg\u00e5 fr\u00e5n den socken, \"d\u00e4r fattighjonet antingen haft eget hemman eller s\u00e5som inhyses- eller tj\u00e4nstehjon senast varit i skatt antecknad.\"",
    "F\u00f6r dessa kategorier blev allts\u00e5 underh\u00e5llsskyldigheten beroende av var vederb\u00f6rande senast antecknats i \"skattel\u00e4ngd.\"",
    "Skattel\u00e4ngd betydde h\u00e4r detsamma som mantalsl\u00e4ngd.",
    "Mantalsskrivningen grundade med andra ord dessa personers hemortsr\u00e4tt.",
    "Liksom tidigare best\u00e4mmelser i fr\u00e5gan var f\u00f6reskrifterna i 1788 \u00e5rs f\u00f6rordning ingalunda entydiga.",
    "Man fick d\u00e4rf\u00f6r m\u00e5nga g\u00e5nger hj\u00e4lpa sig fram med lokala best\u00e4mmelser n\u00e4r det g\u00e4llde att fastst\u00e4lla en persons hemortsr\u00e4tt i fattigv\u00e5rdsh\u00e4nseende.",
    "Best\u00e4mmelserna om f\u00f6rsamlingens underh\u00e5llsplikt var i den nyss n\u00e4mnda f\u00f6rordningen sammanknippade med viss inskr\u00e4nkning i fr\u00e5ga om flyttnings- och mantalsskrivningsr\u00e4tten.",
    "S\u00e5lunda stadgades att varje f\u00f6rsamling skulle \"\u00e4ga den r\u00e4ttighet, att icke n\u00e5got inhyseshjon b\u00f6r f\u00e5 sig d\u00e4r neds\u00e4tta eller n\u00e5got gammalt och mindre arbetsf\u00f6rt tj\u00e4nstehjon intagas, innan s\u00e5dant f\u00f6rst blivit i allm\u00e4n sockenst\u00e4mma anm\u00e4lt och f\u00f6rsamlingen d\u00e4rtill sitt bifall l\u00e4mnat.\"",
    "Genom inflyttningsrestriktionerna kunde f\u00f6rsamlingarna s\u00e5lunda hindra inflyttning av personer, som kunde misst\u00e4nkas bli fattigv\u00e5rdsfall.",
    "\u00c4rendena handlades i f\u00f6rsta instans av sockenst\u00e4mman, i Stockholm, G\u00f6teborg och Malm\u00f6 dock av poliskammaren.",
    "Besluten kunde \u00f6verklagas hos l\u00e4nsstyrelsen, vars beslut \u00e5ter fr o m \u00e5r 1803 kunde f\u00f6ras vidare till kammarkollegiet.",
    "Mantalskommissarietj\u00e4nsterna indrogs \u00e5r 1779, varefter mantalsskrivningen skulle ombes\u00f6rjas av h\u00e4radsskrivarna, som f\u00e5tt sin titel, \"h\u00e4redtzskrifvere\", i en instruktion f\u00f6r r\u00e4knekammaren av \u00e5r 1613, vid vilken tid de var anst\u00e4llda vid kronofogdarnas sida som uppb\u00f6rdskontrollanter.",
    "Det var emellertid inte fr\u00e5ga om ett omedelbart avskaffande av kommissarietj\u00e4nsterna \u00e5r 1779.",
    "M\u00f6jligen skulle man h\u00e4r kunna anv\u00e4nda den i v\u00e5ra dagar vanliga termen naturlig avg\u00e5ng.",
    "I varje fall \u00f6vertog h\u00e4radsskrivarna mantalsskrivningen helt i Uppsala, G\u00f6teborgs och Bohus samt J\u00f6nk\u00f6pings l\u00e4n f\u00f6rst under 1800-talets f\u00f6rsta \u00e5rtionde.",
    "Stockholm och G\u00f6teborg ber\u00f6rdes icke av de \u00e4ndrade f\u00f6rh\u00e5llandena.",
    "Mantalsskrivningens bristande effektivitet hade ofta p\u00e5talats under 1700-talet.",
    "Det tidigare n\u00e4mnda f\u00f6rs\u00f6ket \u00e5r 1765 att r\u00e5da bot p\u00e5 missf\u00f6rh\u00e5llandena hade avl\u00f6pt sn\u00f6pligt.",
    "Nu hade man velat \u00e5stadkomma en b\u00e4ttre tingens ordning genom att f\u00f6rverkliga en gammal tanke att anf\u00f6rtro mantalsskrivningen \u00e5t personer som p\u00e5 grund av sin befattning med uppb\u00f6rden k\u00e4nde till befolkningen och d\u00e4rf\u00f6r borde kunna \u00e5stadkomma ett b\u00e4ttre resultat.",
    "H\u00e4r hade h\u00e4radsskrivarna legat n\u00e4rmast till.",
    "Dessa tj\u00e4nstem\u00e4n vid landsstaten hade dittills f\u00e5tt taga befattning med mantalsl\u00e4ngden f\u00f6rst n\u00e4r den f\u00f6rel\u00e5g i f\u00e4rdigt skick f\u00f6r att sedan kontrollera den mot bl a jordeboken och d\u00e4refter uppr\u00e4tta taxeringsl\u00e4ngder och uppb\u00f6rdsb\u00f6cker.",
    "H\u00e4rigenom hade h\u00e4radsskrivarna f\u00e5tt god insikt i sj\u00e4lva mantalsskrivningen.",
    "Man f\u00f6rv\u00e4ntade nu att deras ledning \u00e4ven av denna skulle leda till en b\u00e4ttre redovisning.",
    "S\u00e5 blev emellertid ingalunda fallet.",
    "Undersleven fortsatte och skulle snart leda till stora skandaler.",
    "Genom kungligt brev den 18 oktober 1803 f\u00f6rordnades lagmannen i Sk\u00e5ne, titul\u00e4rlandsh\u00f6vdingen J A Wesslo, att rannsaka om de underslev, som kunde ha f\u00f6rekommit inom Malm\u00f6hus och Kristianstads l\u00e4n vid 1800-1802 \u00e5rs avkortningar.",
    "Genom ett nytt brev i januari 1804 utstr\u00e4cktes Wesslos f\u00f6rordnande att g\u00e4lla \u00e4ven de underslev vid mantalsskrivningarna som kunde uppt\u00e4ckas.",
    "Betr\u00e4ffande Oxie, Skytts och Vemmenh\u00f6gs h\u00e4rader befriades Wesslo fr\u00e5n granskningen av f\u00f6rh\u00e5llandena d\u00e4r, som i st\u00e4llet uppdrogs \u00e5t lagman Pehr von Seth genom kungligt f\u00f6rordnande av den 3 juli 1804.",
    "Wesslos slutliga rapport till Konungen var daterad den 7 november 1804.",
    "Till denna var bilagd von Seths rapport.",
    "Enligt Wesslos rapport uppgick de konstaterade or\u00e4tt avf\u00f6rda eller f\u00f6rsnillade summorna f\u00f6r de \u00e5tta f\u00f6gderierna i de b\u00e5da l\u00e4nen till 31 533 riksdaler, 2 skilling och 8 runstycken, medan den av von Seth framr\u00e4knade anm\u00e4rkningssumman var 1 970 riksdaler, 29 skilling och I runstycke.",
    "B\u00e5de Wesslo och von Seth gjorde i sammanhanget kritiska uttalanden betr\u00e4ffande s\u00e5v\u00e4l mantalsskrivningen som kyrkobokf\u00f6ringen.",
    "Den kritik som framf\u00f6rdes mot kyrkobokf\u00f6ringen har h\u00e4r omn\u00e4mnts i en tidigare artikel.",
    "Wesslo p\u00e5pekade i sin rapport att m\u00e5nga av allmogens s\u00f6ner och d\u00f6ttrar icke upptagits i mantal f\u00f6rr\u00e4n de uppn\u00e5tt 16, 17 eller 18 \u00e5rs \u00e5lder.",
    "Vidare hade mantalsskrivningsf\u00f6rr\u00e4ttningarna i strid med 1693 \u00e5rs mantalskommissarieinstruktion h\u00e5llits med flera g\u00e4ll och socknar p\u00e5 avl\u00e4gsna g\u00e4stgivareg\u00e5rdar, dit f\u00e5 av sockenborna p\u00e5 grund av v\u00e4gl\u00e4ngden ville eller kunde infinna sig.",
    "I ett brev till kammarkollegiet i anslutning till utredningen framlade Wesslo f\u00f6rslag till avhj\u00e4lpande av de konstaterade brister i den kyrkliga registreringen, vilket dock var sk\u00e4ligen verklighetsfr\u00e4mmande.",
    "Bland annat skulle enligt f\u00f6rslaget h\u00e4radsprostarna vid visitation j\u00e4mf\u00f6ra kommunionl\u00e4ngderna med husf\u00f6rh\u00f6rsl\u00e4ngderna och till landsh\u00f6vdingarna f\u00f6re den 1 september inber\u00e4tta huruvida n\u00e5gon olikhet mellan dessa l\u00e4ngder p\u00e5tr\u00e4ffats och i s\u00e5 fall anledningen d\u00e4rtill.",
    "Kammarkollegiets beredning av detta \u00e4rende l\u00e5g klar v\u00e5ren 1806.",
    "Emellertid kom det att dr\u00f6ja till \u00e5r 1811 innan kollegiets f\u00f6rslag slutf\u00f6rdes genom skrivelse till Kungl Maj:t. I J\u00f6nk\u00f6pings l\u00e4n uppt\u00e4cktes omfattande fusk med mantalsskrivningen och \u00e5tal v\u00e4cktes mot s\u00e5v\u00e4l allmogen som tj\u00e4nstem\u00e4nnen.",
    "Men l\u00e4nets bonderiksdagsm\u00e4n lyckades f\u00e5 m\u00e5len nedlagda.",
    "Allm\u00e4nt ans\u00e5gs att nya regler var n\u00f6dv\u00e4ndiga och ny mantalsskrivningsf\u00f6rordning kom 1812.",
    "Att f\u00f6rs\u00f6ka dra sig undan skatt \u00e4r ingen ny f\u00f6reteelse.",
    "I b\u00f6rjan av 1800-talet uppt\u00e4cktes omfattande oegentligheter i samband med mantalsskrivningen.",
    "Flera personer \u00e5talades men r\u00e4tteg\u00e5ngarna lades ned.",
    "Man f\u00f6rs\u00f6kte p\u00e5 nytt f\u00e5 pr\u00e4sterna att fungera som kontrollanter denna g\u00e5ng i efterhand - men det lyckades inte.",
    "Vid j\u00e4mf\u00f6relser mellan tabellverkets siffror och mantalsl\u00e4ngderna uppt\u00e4cktes stora differenser, som till viss del f\u00f6rklarades med skillnader i bl a kameral och judiciell indelning.",
    "Under tiden som kammarkollegiets beredning av lagman Wesslos f\u00f6rslag f\u00f6r avhj\u00e4lpande av konstaterade brister p\u00e5 folkregistreringsomr\u00e5det l\u00e5g kvar hos kollegiet kom nya oegentligheter i dagen av s\u00e5dana m\u00e5tt att myndigheterna till sist m\u00e5ste inse att mantalsskrivningsv\u00e4sendet stod inf\u00f6r sitt sammanbrott.",
    "Landsh\u00f6vdingen i J\u00f6nk\u00f6pings l\u00e4n meddelade i en skrivelse av den 16 november 1808 att han vid f\u00f6rberedandet och verkst\u00e4llandet av den f\u00f6rnyade lantv\u00e4rnsutskrivningen funnit att \"otalige missbruk f\u00f6rekommit vid mantalsskrivningarna, i det att allmogen l\u00e5tit skriva sina minder\u00e5riga eller ogifta och unga s\u00f6ner samt t o m dr\u00e4ngar f\u00f6r hemmanen f\u00f6r att r\u00e4tte \u00e4garen skulle slippa mantalsskrivning.",
    "\u00c5tskilliga st\u00e5ndspersoner och possessionater hade vidare l\u00e5tit skriva sina lantb\u00f6nder f\u00f6r dr\u00e4ngar hos sig och deras hustrur f\u00f6r pigor.",
    "Visserligen, menade landsh\u00f6vdingen, hade v\u00e4l folket ofta kunnat bedraga h\u00e4radsskrivaren p\u00e5 grund av dennes bristande personk\u00e4nnedom.",
    "\u00c5 andra sidan f\u00f6rel\u00e5g starka anledningar att misst\u00e4nka honom f\u00f6r \"otidig flathet\" eller obeh\u00f6riga avsikter.",
    "Landsh\u00f6vdingen uppmanade nu landsfiskalerna att unders\u00f6ka f\u00f6rh\u00e5llandena och anm\u00e4la de skyldiga f\u00f6r laga n\u00e4pst.",
    "Sedan de s\u00e5lunda anbefallda unders\u00f6kningarna slutf\u00f6rts l\u00e4mnade landsh\u00f6vdingen i skrivelse till justitiekanslern den 18 augusti 1809 en \u00f6versikt av missf\u00f6rh\u00e5llandena.",
    "Han betonade h\u00e4r bl a den oreda som orsakats vid utskrivningarna till lantv\u00e4rnet, d\u00e5 ett stort antal ynglingar uppgivit sig vara hemmansbrukare, samt kronans f\u00f6rlust av skatteinkomster genom att \"medel\u00e5ldrige arbetsf\u00f6re personer\" tagits ur mantal eller skrivits som undantagshjon vid hemmanen.",
    "Landsh\u00f6vdingen bifogade \u00e4ven ett memorial fr\u00e5n en inom tvenne h\u00e4rader verkst\u00e4lld j\u00e4mf\u00f6relse mellan \u00e5 ena sidan mantalsl\u00e4ngden och \u00e5 den andra husf\u00f6rh\u00f6rs- och kommunionl\u00e4ngderna \u00e4vensom f\u00f6rteckningar \u00f6ver d\u00e4r uppt\u00e4ckta underslev.",
    "I forts\u00e4ttningen framh\u00f6ll landsh\u00f6vdingen som sin \u00e5sikt, att d\u00e5 allmogen nyligen varit tryckt av allm\u00e4nna besv\u00e4r, det syntes otj\u00e4nligt och f\u00f6r det allm\u00e4nna lugnet v\u00e5dligt att p\u00e5 en g\u00e5ng draga \"mer \u00e4n flera tusende personer\" av allmogen inf\u00f6r r\u00e4tta i detta \u00f6mt\u00e5liga \u00e4rende.",
    "D\u00e4remot f\u00f6reslog han som l\u00e4mplig \u00e5tg\u00e4rd att vederb\u00f6rande kronobetj\u00e4nte och pr\u00e4sterskap var och en genom sina f\u00f6rm\u00e5n tilldelades en allvarlig f\u00f6rest\u00e4llning att vid mantalsskrivningarna mera noggrant unders\u00f6ka och mera sannf\u00e4rdigt upplysa om personernas \u00e5lder och hush\u00e5llsstyrelse.",
    "Undersleven hade visat sig mycket omfattande.",
    "I ett h\u00e4rad uppgavs s\u00e5lunda 1 068 personer ha blivit olagligen befriade fr\u00e5n skatt.",
    "H\u00e4ndelserna v\u00e4ckte givetvis stort uppseende b\u00e5de inom och utanf\u00f6r J\u00f6nk\u00f6pings l\u00e4n.",
    "R\u00e4ttsliga \u00e5tg\u00e4rder mot skattesmitarna borde v\u00e4l nu ha blivit den naturliga f\u00f6ljden, i varje fall i form av betalningsskyldighet f\u00f6r uteblivna skatter.",
    "Emellertid lade sig bondest\u00e5ndets riksdagsfullm\u00e4ktige i l\u00e4net ut f\u00f6r de felande.",
    "I deras skrivelse, som f\u00f6redrogs f\u00f6r Konungen den 20 september 1809 anh\u00f6lls om eftergift med betalning av utskylder f\u00f6r de som det f\u00f6rv\u00e5nansv\u00e4rt \u00f6versl\u00e4tande hette tusentals \"\u00e5lderstegne, utfattige, vanf\u00f6re och sjuklige\" personerna.",
    "Det slutliga resultatet blev att alla de genom undersleven undandragna skatterna eftersk\u00e4nktes.",
    "Det huvudsakliga motivet synes ha varit att de dryga r\u00e4tteg\u00e5ngskostnaderna icke skulle ha motsvarat kronans finansiella intressen.",
    "I ett uttalande av st\u00e4nderna hette det att dessa v\u00e5gade trygga sig vid Kungl Maj:ts f\u00f6rs\u00e4kran om s\u00e5dana allvarliga m\u00e5tt och steg att liknande missbruk och underslev till statens f\u00f6rf\u00e5ng skulle f\u00f6r framtiden i m\u00f6jligaste m\u00e5n f\u00f6rebyggas.",
    "Kvar stod dock den fiskaliska fr\u00e5gan.",
    "\u00c5tal v\u00e4cktes vid respektive h\u00e4radsr\u00e4tter mot ansvariga \u00e4mbets- och tj\u00e4nstem\u00e4n och f\u00f6rtroendem\u00e4n, allts\u00e5 i fr\u00e4msta rummet h\u00e4radsskrivare, n\u00e4mnde- och sexm\u00e4n.",
    "Vid en h\u00e4radsr\u00e4tt var antalet svarande icke mindre \u00e4n 209 personer.",
    "St\u00e4mningen vid dessa r\u00e4tteg\u00e5ngar synes inte ha varit den b\u00e4sta.",
    "En landsfiskal skrev h\u00e4rom i en rapport s\u00e5lunda: \"Dessa actorater \u00e4ro de mest odieusa och tillika besv\u00e4rliga jag n\u00e5'nsin haft och f\u00f6rmodligen n\u00e5'nsin kan f\u00e5 dels i anseende till m\u00e4ngden af tilltalade, och dels i anseende till \u00e4mnet, hwarwid allmogen f\u00e4ster ett eget profant begrepp.",
    "- Att utrota gamla oordningar och underslef samt wederb\u00f6randes f\u00f6r l\u00e5ngt g\u00e5ngne efterl\u00e5tenhet med allmogen wid mantalsskrifningarne, hwarigenom Kongl.",
    "Maj:t och Kronan lidit betydliga f\u00f6rluster, samt att s\u00e5 medelst bidraga till en mera noggrann och beh\u00f6rig skattskrifning \u00e4r att taga allmogen p\u00e5 \u00f6gonen och s\u00e4tta deras tolamod p\u00e5 h\u00f6gsta prof. -I allm\u00e4nhet weta de ej att gj\u00f6ra afseende p\u00e5 de f\u00f6rordnanden och den embetspligt, som werksamma min revisions- och \u00e5tals\u00e5tgj\u00e4rd, utan tro de mig personligen wara den man, som blottst\u00e4llt dem f\u00f6r besw\u00e4ret och f\u00f6ljderne af en r\u00e4tteg\u00e5ng, hwars like p\u00e5 denna orten aldrig warit k\u00e4nd.",
    "- Genom deras wilda blickar och hotelser l\u00e5ta de w\u00e4l ej otydligt f\u00f6rst\u00e5 deras agg och h\u00e4mdbeg\u00e4r mot mig.",
    "\u2013 Af folket h\u00e4r i allm\u00e4nhet, men i synnerhet af swaranderne i \u00e4fwann\u00e4mnde m\u00e5l anses det som f\u00f6rundransw\u00e4rdt, att de endast, och icke \u00e4fwen deras grannar i Elfsborgs och Kronobergs l\u00e4n, skola wara blottst\u00e4llda f\u00f6r revision \u00f6fwer mantalsl\u00e4ngderne, d\u00e5 likv\u00e4l i n\u00e4mde l\u00e4n skall tillg\u00e5 mera olagligt d\u00e4rmed \u00e4n i J\u00f6nk\u00f6pings.",
    "- Detta \u00e4r n\u00e5got, hwarom jag hwarken kan eller b\u00f6r utl\u00e5ta mig, men deras anm\u00e4rkning tillika, att icke i alla h\u00e4raderne af detta l\u00e4n lika revision \u00e4r widtagen, anser jag grundad och rigtig.\"",
    "Emellertid ingrep \u00e4n en g\u00e5ng bondest\u00e5ndets representanter i J\u00f6nk\u00f6pings l\u00e4n i denna dystra historia genom en skrivelse, som inl\u00e4mnades i kammarexpeditionen den 27 februari 1810, dvs under tiden f\u00f6r r\u00e4tteg\u00e5ngarna.",
    "I skrivelsen betonades att om r\u00e4tteg\u00e5ngarna fullf\u00f6ljdes m\u00e5ste \u00e4ven alla som uppgivits vara obeh\u00f6rigen uteslutna fr\u00e5n mantal f\u00f6ras inf\u00f6r domstol j\u00e4mte flera av allmogen i \u00f6vrigt, som kunde antagas sitta inne med upplysningar i m\u00e5len.",
    "H\u00e4rigenom skulle allmogen komma att sakna det f\u00f6rn\u00e4msta v\u00e4rdet av den tidigare n\u00e5debevisningen vid skatteeftergiften.",
    "Framst\u00e4llningen avslutades med en anh\u00e5llan att \u00e5talen i hela sin vidd m\u00e5tte f\u00e5 f\u00f6rfalla.",
    "Skrivelsen remitterades till justitiekanslern, som i yttrande den 5 maj 1810 bl a framh\u00f6ll att en vidare utredning av de p\u00e5talade missf\u00f6rh\u00e5llandena skulle bli tids\u00f6dande och kostsamma.",
    "Kanslern \u00f6verl\u00e4mnade - med tanke p\u00e5 den eftergift som redan beviljats de skattskyldiga - till Kungl Maj:t att avg\u00f6ra om icke de i \u00e4rendet vidtagna aktionerna borde inst\u00e4llas i enlighet med riksdagsfullm\u00e4ktiges i J\u00f6nk\u00f6pings l\u00e4n anh\u00e5llan.",
    "\u00c4rendet kunde dock inte vara utagerat d\u00e4rmed.",
    "Justitiekanslern f\u00f6reslog d\u00e4rf\u00f6r i forts\u00e4ttningen f\u00f6ljande \u00e5tg\u00e4rder.",
    "F\u00f6r det f\u00f6rsta borde landsh\u00f6vdingen i J\u00f6nk\u00f6pings l\u00e4n tillse att vederb\u00f6rande kronobetj\u00e4nte, n\u00e4mnde- och sexm\u00e4n in kallades inf\u00f6r h\u00e4radsr\u00e4tten f\u00f6r att av domstolen allvarligen f\u00f6reh\u00e5llas den f\u00f6rlust deras beteende tillskyndats kronan och tilldelas varning, att de f\u00f6r framtiden skulle iakttaga f\u00f6rfattningarnas f\u00f6reskrifter, s\u00e5 framt de ville undvika laga ansvar.",
    "Vidare f\u00f6reslog kanslern \u00e5l\u00e4ggande f\u00f6r domkapitlet i V\u00e4xj\u00f6 att erinra pr\u00e4sterna dels om vikten att ur kyrkob\u00f6cker och husf\u00f6rh\u00f6rsl\u00e4ngder m\u00e5tte kunna inh\u00e4mtas tillf\u00f6rlitliga uppgifter samt dels om n\u00f6dv\u00e4ndigheten att iakttaga den st\u00f6rsta noggrannhet vid meddelande av bevis.",
    "Fr\u00e5n h\u00e4radsskrivarh\u00e5ll hade man n\u00e4mligen velat skjuta skulden p\u00e5 pr\u00e4sterna, som tydligen n\u00e4rvarit vid mantalsskrivningarna trots 1723 \u00e5rs privilegier.",
    "Slutligen f\u00f6rordade justitiekanslern att kammarkollegiet skulle anbefallas att inkomma med f\u00f6rslag till nya f\u00f6rfattningar, varigenom en s\u00e4krare kontroll skulle vinnas \u00f6ver mantalsskrivningen.",
    "Justitiekanslerns skrivelse f\u00f6redrogs i statsr\u00e5det den 9 maj 1810, varvid de d\u00e4ri framst\u00e4llda f\u00f6rslagen bif\u00f6lls av Kungl Maj:t. Beslutet expedierades till landsh\u00f6vdingen i J\u00f6nk\u00f6pings l\u00e4n samt till V\u00e4xj\u00f6 domkapitel och kammarkollegiet.",
    "Skrivelsen med Kungl Maj:ts beslut den 9 maj 1810 om godk\u00e4nnande av justitiekanslerns f\u00f6rslag till nya f\u00f6rfattningar f\u00f6r vinnande av s\u00e4krare kontroll \u00f6ver mantalsskrivningen synes ha inkommit till kammarkollegiet f\u00f6rst den 22 maj 1811.",
    "I kollegiet f\u00f6redrogs sedan \u00e4rendet den 15 juli samma \u00e5r.",
    "Emellertid hade kammarkollegiet den 8 april 1811 till Kungl Maj:t \u00f6verl\u00e4mnat det tidigare n\u00e4mnda, allt sedan v\u00e5ren 1806 f\u00e4rdigberedda \u00e4rendet med f\u00f6rslag till mantalsskrivningens reformering.",
    "Detta fick till f\u00f6ljd att den kungliga skrivelsen av \u00e5r 1810 endast \u00f6verl\u00e4mnades till aktuariekontoret f\u00f6r f\u00f6rvaring med h\u00e4nvisning till att uppdraget redan fullgjorts.",
    "Givetvis har det f\u00f6rekommit spekulationer ang\u00e5ende orsakerna till s\u00e5v\u00e4l kammarkollegiets fem\u00e5riga dr\u00f6jsm\u00e5l med \u00f6verl\u00e4mnandet av sitt f\u00e4rdigst\u00e4llda f\u00f6rslag till Kungl Maj:t som den ett\u00e5riga f\u00f6rseningen av den kungliga skrivelsen till kammarkollegiet.",
    "N\u00e5gon helt entydig f\u00f6rklaring synes inte ha kunnat presteras.",
    "Kvar st\u00e5r under alla f\u00f6rh\u00e5llanden det stora fr\u00e5getecknet varf\u00f6r inte Kungl Maj:t begr\u00e4nsade sitt beslut den 9 maj 1810 till att g\u00e4lla endast ett omedelbart infordrande fr\u00e5n kammarkollegiet av ett yttrande om vars existens man v\u00e4l rimligen sedan l\u00e5ng tid tillbaka borde ha varit medveten.",
    "Kammarkollegiets f\u00f6rslag fick efter det m\u00e5ng\u00e5riga dr\u00f6jsm\u00e5let en ganska snabb handl\u00e4ggning sedan det inkommit till Kungl Maj:t. Det f\u00f6redrogs i rikets allm\u00e4nna \u00e4rendens beredning den 5 augusti 1811.",
    "D\u00e4rvid tillstyrktes kollegiets f\u00f6rslag n\u00e4r det g\u00e4llde mantalsskrivningens utformning, varp\u00e5 f\u00f6ljde Kungl Maj:ts beslut i enlighet h\u00e4rmed den 4 september 1811.",
    "Efter hemst\u00e4llan fr\u00e5n presidenten i kammarkollegiet befallde Kungl Maj:t den 25 september att kollegiet skulle f\u00f6rst\u00e4ndigas ombes\u00f6rja verkst\u00e4lligheten av beslutet vid den d\u00e5 f\u00f6rest\u00e5ende mantalsskrivningen.",
    "En p\u00e5 det kungliga brevet grund av cirkul\u00e4rskrivelse till landsh\u00f6vdingarna utf\u00e4rdades d\u00e4refter av kammarkollegiet den 7 oktober 1811.",
    "Enligt 1811 \u00e5rs best\u00e4mmelser skulle h\u00e4radsskrivaren f\u00f6re februari m\u00e5nads utg\u00e5ng det \u00e5r mantalsl\u00e4ngden avs\u00e5g utskriva ett exemplar av denna f\u00f6r vidare befordran \u00f6ver l\u00e4nsstyrelsen till vederb\u00f6rande pastor.",
    "Denne skulle d\u00e4refter j\u00e4mf\u00f6ra mantalsl\u00e4ngden med husf\u00f6rh\u00f6rsl\u00e4ngden och d\u00e4rvid uppr\u00e4tta f\u00f6rteckning \u00f6ver personer som borde ha blivit mantalsskrivna men inte \u00e5terfunnits i mantalsl\u00e4ngden.",
    "Pastor skulle d\u00e4refter f\u00f6re mitten av maj m\u00e5nad \u00f6vers\u00e4nda mantalsl\u00e4ngden j\u00e4mte f\u00f6rteckningen till l\u00e4nsstyrelsen, som sedan hade att f\u00f6ranstalta om att kronoavgifter med ledning av f\u00f6rteckningen kom att uttagas \u00e4ven av dem som inte funnos upptagna i mantalsl\u00e4ngden.",
    "F\u00f6r att pastors kontroll skulle bliva effektiv var det n\u00f6dv\u00e4ndigt att husf\u00f6rh\u00f6rsl\u00e4ngden inneh\u00f6ll s\u00e5dana uppgifter som beh\u00f6vdes f\u00f6r bed\u00f6mningen av vederb\u00f6randes mantalsstatus.",
    "L\u00e4ngderna skulle vara \"complett avslutade\" f\u00f6r det \u00e5r under vilket mantalsskrivningen verkst\u00e4llts, dvs \u00e5ret innan pastors granskning, och i desamma beskrivna \"till namn och \u00e5lder med utsatt \u00e5r och dag n\u00e4r de \u00e4ro f\u00f6dde j\u00e4mte anteckning om de hava n\u00e5gon kropps- eller sinnessvaghet och br\u00e4cklighet, som till arbete g\u00f6ra dem of\u00f6rm\u00f6gne.\"",
    "Som tidigare n\u00e4mnts hade denna uppgift att i efterhand kontrollera mantalsl\u00e4ngdens riktighet \u00e5lagts pr\u00e4sterskapet \u00e4ven genom en \u00e5r 1765 utf\u00e4rdad f\u00f6reskrift, som ju dock upph\u00e4vts efter endast n\u00e5gra m\u00e5nader.",
    "\u00c4ven nu fick f\u00f6reskriften kort livsl\u00e4ngd, dvs endast ett \u00e5r.",
    "Och medan 1765 \u00e5rs best\u00e4mmelse \u00f6verhuvud icke kom att f\u00f6rverkligas till\u00e4mpades 1811 \u00e5rs f\u00f6reskrift en enda g\u00e5ng.",
    "Avsikten var b\u00e5da g\u00e5ngerna tydlig: man ville p\u00e5 ett fullt lagligt s\u00e4tt komma f\u00f6rbi 1723 \u00e5rs pr\u00e4sterliga privilegier.",
    "Enligt dessa beh\u00f6vde ju pr\u00e4sten icke vara n\u00e4rvarande vid mantalsskrivningsf\u00f6rr\u00e4ttningen.",
    "Men nu skulle han allts\u00e5 efter\u00e5t kontrollera l\u00e4ngden i pr\u00e4stg\u00e5rden.",
    "Tillf\u00f6rlitligheten till denna granskning ans\u00e5g man v\u00e4l ocks\u00e5 skulle bli st\u00f6rre genom att ansvaret kom att \u00e5vila en enda person, som dessutom hade de b\u00e4sta f\u00f6ruts\u00e4ttningarna att fullf\u00f6lja uppgiften.",
    "Ett alldeles s\u00e4rskilt m\u00e4rkes\u00e5r i mantalsskrivningens historia blev \u00e5r 1812.",
    "Den mest v\u00e4gande orsaken h\u00e4rtill framkom i samband med att statsutskottets utgiftsavdelning remissbehandlade en kunglig skrivelse till riksdagen av den 27 maj 1812 ang\u00e5ende inkommet f\u00f6rslag om f\u00f6rb\u00e4ttring av arvodena f\u00f6r mantalskommissarierna i Stockholm.",
    "I detta sammanhang upplystes n\u00e4mligen att det vid en j\u00e4mf\u00f6relse mellan den p\u00e5 grundval av inkomna mantalsl\u00e4ngder i statskontoret uppr\u00e4ttade rikshuvudboken \u00e5 ena sidan och tabellverkets siffror \u00e5 den andra framg\u00e5tt, att icke mindre \u00e4n 300 000 - 400 000 personer som bort vara mantalsskrivna, icke upptagits i l\u00e4ngderna.",
    "Enligt protokollet fr\u00e5n det sammantr\u00e4de med utgiftsavdelningen, d\u00e4r denna upplysning l\u00e4mnades, skulle avdelningen f\u00f6resl\u00e5 riksens st\u00e4nder att anh\u00e5lla hos Kungl Maj:t om l\u00e4mpliga \u00e5tg\u00e4rder i \u00e4rendet, d\u00e5 Kungl Maj:ts och kronans inkomster var beroende av en noggrant f\u00f6rr\u00e4ttad mantalsskrivning.",
    "Till bevillningsutskottet borde \u00f6verl\u00e4mnas att tillse att erforderliga medel beviljades f\u00f6r \u00e4ndam\u00e5let.",
    "Avdelningsprotokollets text ingick sedan i ett statutskottets bet\u00e4nkande.",
    "Den exakta differensen enligt ovan hade uppgivits vara 405 486 personer.",
    "Emellertid ifr\u00e5gasattes uppgiftens riktighet av den tidigare omn\u00e4mnde Henric Nicander, som h\u00e4vdade att den stora skillnaden till en betydande del berodde p\u00e5 de stora skiljaktigheterna mellan den ecklesiastika, kamerala och judiciella indelningen i riket, som beredde stora sv\u00e5righeter vid bearbetningen av befolkningsstatistiken.",
    "\u00c5 andra sidan framdrogs exempel p\u00e5 att ledningen av mantalsskrivningsf\u00f6r\u00e4ttningar l\u00e4mnat mycket \u00f6vrigt att \u00f6nska.",
    "Vid debatten p\u00e5 riddarhuset den 16 juli 1812 kring statsutskottets nyssn\u00e4mnda bet\u00e4nkande gav greven Jacob de la Gardie n\u00e5gra belysande interi\u00f6rer.",
    "Enligt hans beskrivning hade f\u00f6rr\u00e4ttningarna dittills p\u00e5 m\u00e5nga st\u00e4llen tillg\u00e5tt s\u00e5 att kommissarien eller h\u00e4radsskrivaren kommit sent till den utsatta orten, hastigt \u00f6gnat igenom den ofta i f\u00f6rv\u00e4g uppgjorda l\u00e4ngden, som s\u00e4llan \u00e4ndrats p\u00e5 platsen utan expedierats i det skick som befattningshavaren f\u00f6rfattat den hemma.",
    "De la Gardie omn\u00e4mnde ocks\u00e5 att han vid en taxering, d\u00e4r han varit n\u00e4rvarande p\u00e5 konungens befallningshavandes v\u00e4gnar, funnit fel till den grad att i en enda socken i l\u00e4ngden fattades 222 personer, som socknen sj\u00e4lv vid sin beredning antecknat som skattskyldiga.",
    "Dessa personer hade ocks\u00e5 blivit uppf\u00f6rda till beskattning av taxeringskommitt\u00e9n.",
    "Det blev nu m\u00e5nga olika turer i form av bet\u00e4nkanden, riksdagsdebatter, kommitt\u00e9f\u00f6rslag och skrivelser i \u00f6vrigt betr\u00e4ffande den illa beryktade mantalsskrivningens omgestaltning.",
    "Arbetet kom att under sommaren och h\u00f6sten 1812 fortl\u00f6pande bedrivas med en utpr\u00e4glad k\u00e4nsla f\u00f6r \u00e4rendets br\u00e5dskande natur.",
    "Endast fyra m\u00e5nader efter den kungliga skrivelsen i maj kom en ny mantals- och skattskrivningsf\u00f6rordning.",
    "S\u00e4kert ville nu ingen l\u00e4ngre vidk\u00e4nnas ett uttalande fr\u00e5n augusti 1811, att kammarkollegiets f\u00f6rslag i stort sett \"i Kungliga Beredningens tanka, utan att m\u00f6ta hinder i till\u00e4mpningen, fullkomligt f\u00f6rde till det \u00e5syftade \u00e4ndam\u00e5let.\"",
    "Det \u00e4r ocks\u00e5 betecknande att den ungef\u00e4r \u00e5rsgamla f\u00f6rordning, som blivit resultatet av kammarkollegiets f\u00f6rslag, nu i stort sett kom att omn\u00e4mnas endast i f\u00f6rbig\u00e5ende.",
    "I \u00f6versk\u00e5dlighetens intresse f\u00f6ljer h\u00e4r i forts\u00e4ttningen en schematisk sammanst\u00e4llning av f\u00f6rekommande \u00e4renden i mantalsskrivningsfr\u00e5gan och deras handl\u00e4ggning i olika sammanhang.",
    "Av samma sk\u00e4l redog\u00f6res f\u00f6r resultatet av olika debatter huvudsakligen f\u00f6rst i samband med de slutligen fastst\u00e4llda f\u00f6reskrifterna.",
    "De mest framtr\u00e4dande fr\u00e5gorna kan indelas i fyra grupper, av vilka den f\u00f6rsta g\u00e4llde mantalsskrivningsf\u00f6rr\u00e4ttningens organisation, dvs ledningen av samt n\u00e4rvaroplikt, uppgiftsavl\u00e4mning och kontroll vid f\u00f6rr\u00e4ttningarna, den andra mantalsl\u00e4ngdens uppst\u00e4llning, den tredje mantalsskrivnings\u00e5lder och den fj\u00e4rde slutligen flyttningskontrollen.",
    "V\u00e4gen fram till den nya mantals- och skattskrivningsf\u00f6rordingen var kantad av m\u00e5nga debatter.",
    "Fr\u00e5gor om bl a organisation, pr\u00e4sterskapets medverkan och mantalsskrivnings\u00e5ldern togs upp till debatt.",
    "Men till slut togs beslut och i september 1812 fastst\u00e4lldes f\u00f6rordningen.",
    "Den nya f\u00f6rordningen kom 1812 och innebar att pr\u00e4sten skulle medverka vid f\u00f6rr\u00e4ttningen \u00e4ven om ansvaret ytterst l\u00e5g p\u00e5 landsh\u00f6vdinge\u00e4mbetet.",
    "Organisationen blev olika f\u00f6r st\u00e4der och landsbygd och i Stockholm och G\u00f6teborg fanns mantalskommissarierna kvar.",
    "F\u00f6rr\u00e4ttningen skulle ske november-december \u00e5ret innan och kung\u00f6ras i kyrkan.",
    "Husf\u00f6rh\u00f6rens betydelse f\u00f6r mantalsskrivningen slogs fast i ett s\u00e4rskilt p\u00e5bud, som bl a innebar b\u00f6ter \u00e4ven f\u00f6r f\u00f6rsummad uppgiftsskyldighet i samband med f\u00f6rh\u00f6ren.",
    "En redog\u00f6relse f\u00f6r behandlingen av de viktigaste fr\u00e5gorna \u00e5r 1812 r\u00f6rande mantalsskrivningsv\u00e4sendet m\u00e5ste givetvis bli mycket summarisk.",
    "Vad g\u00e4ller bet\u00e4nkandena i \u00e4rendet kan man inte undg\u00e5 att k\u00e4nna en viss beundran inf\u00f6r den koncentration omkring huvudfr\u00e5gorna, som k\u00e4nnetecknar dessa korta aktstycken och som m\u00f6jliggjorde den n\u00f6dv\u00e4ndiga forceringen av en krisl\u00f6sning.",
    "Mestadels h\u00f6ll sig ocks\u00e5 debatterna p\u00e5 s\u00e5dan saklig niv\u00e5, att k\u00e4rnpunkterna ganska l\u00e4tt kommer i dagen vid framtida forskning.",
    "I stort sett vidareutvecklades \u00e4rendet i f\u00f6ljande etapper fr\u00e5n den p\u00e5b\u00f6rjade behandlingen hos statsutskottets utgiftsavdelning p\u00e5 f\u00f6rsommaren innan det hela resulterade i ny mantals- och skattskrivningsf\u00f6rordning den 30 september och ett d\u00e4rtill anslutande p\u00e5bud ang\u00e5ende mantalsskrivning, f\u00f6rh\u00f6rsb\u00f6cker och pr\u00e4stbevis den 28 oktober 1812.",
    "Uppst\u00e4llningen \u00e4r ocks\u00e5 avsedd att vid den fortsatta beskrivningen f\u00f6rhindra en monoton upprepning av data.",
    "1\u00a0\u00a0Statsutskottets bet\u00e4nkande den 12 juli.2\u00a0\u00a0Bevillningsutskottets f\u00f6rsta bet\u00e4nkande den 29 juli.",
    "Detta utgjordes dels av ett memorial och dels ett projekt ang\u00e5ende den allm\u00e4nna bevillningen.3\u00a0\u00a0Bevillningsutskottets utl\u00e5tande den 7 augusti i anledning av de olika st\u00e5ndens anm\u00e4rkningar ang\u00e5ende bet\u00e4nkandet den 29 juli.4\u00a0\u00a0Bevillningsutskottets andra bet\u00e4nkande den 12 augusti, vari utskottet f\u00f6r st\u00e5nden framlade stridiga meningar som uppkommit dem emellan i de olika fr\u00e5gorna.",
    "H\u00e4rigenom ville utskottet bereda dem tillf\u00e4lle att antingen j\u00e4mka sig efter varandras yttranden eller ocks\u00e5 h\u00e4nvisa tvistigheterna till ett f\u00f6rst\u00e4rkt statsutskott.",
    "Bet\u00e4nkandet upptog i 19 punkter lika m\u00e5nga meningskontroverser mellan st\u00e5nden.5\u00a0\u00a0Riksdagens skrivelse, f\u00f6redragen i st\u00e5nden den 16 augusti, med vilken riksens st\u00e4nder till Kungl Maj:t \u00f6verl\u00e4mnade bl a st\u00e4ndernas bevillning f\u00f6r \u00e5r 1813 och de p\u00e5f\u00f6ljande \u00e5ren intill slutet av \u00e5r 1817.",
    "I skrivelsen sammanfattades \u00e4ven bl a de st\u00e5ndpunkter till vilka st\u00e5nden kommit i sina \u00f6verl\u00e4ggningar r\u00f6rande en reform av mantalsskrivningsf\u00f6rfarandet.6\u00a0\u00a0Pr\u00e4stest\u00e5ndets skrivelse till Kungl Maj:t den 17 augusti om en f\u00f6rb\u00e4ttrad kontroll vid mantalsskrivningarna.7\u00a0\u00a0Riksens st\u00e4nders kung\u00f6relse den 18 augusti om nya grunder f\u00f6r bevillningen, inneh\u00e5llande bl a ett detaljerat riksdagsbeslut i fr\u00e5ga om mantalsskrivningsf\u00f6rr\u00e4ttningens organisation.8\u00a0\u00a0Skattekommitt\u00e9ns bet\u00e4nkande den 22 september med f\u00f6rslag till ny f\u00f6rordning om mantalsskrivningarnas f\u00f6rr\u00e4ttande samt dess bet\u00e4nkande samma dag ang\u00e5ende pr\u00e4stest\u00e5ndets skrivelse.",
    "Kommitt\u00e9n hade tillsatts med anledning av att tiden f\u00f6r kung\u00f6rande av mantalsskrivningarna var s\u00e5 n\u00e4ra att utl\u00e5tande ang\u00e5ende de f\u00f6reslagna nya f\u00f6rfattningarna icke kunde inh\u00e4mtas i vanlig ordning fr\u00e5n vederb\u00f6rande kollegier och andra publika verk.",
    "Dess uppdrag bestod i att till Kungl Maj:t inkomma med f\u00f6rslag till verkst\u00e4llighet av vad riksens st\u00e4nder \"med deras i grundlagarne utstakade r\u00e4tt\" beslutat samt att f\u00f6resl\u00e5 \u00e5tg\u00e4rder i de delar som berodde p\u00e5 Kungl Maj:ts pr\u00f6vning.",
    "I fr\u00e5ga om mantalsskrivningsf\u00f6rr\u00e4ttningens organisation synes man redan i statsutskottet ha dryftat ett \u00e5terinf\u00f6rande av mantalskommissariesysslan.",
    "Emellertid opponerade sig s\u00e5v\u00e4l riddarhuset som bondest\u00e5ndet h\u00e4remot.",
    "I bevillningsutskottets f\u00f6rsta bet\u00e4nkande f\u00f6rordades dock ett \u00e5terinf\u00f6rande av sysslan.",
    "Med anledning h\u00e4rav v\u00e4xte bondest\u00e5ndets kritik allt starkare.",
    "Man framh\u00f6ll att noggrannheten vid mantalsskrivningen mindre berodde av s\u00e4rskilda tj\u00e4nstem\u00e4n \u00e4n av k\u00e4nnedom om orter och folk, som h\u00e4radsskrivarna redan \u00e4gde.",
    "Troligen p\u00e5 grund av denna kritik f\u00f6reslog bevillningsutskottet i sitt utl\u00e5tande att ett \u00e5teruppr\u00e4ttande av mantalskommissariesysslorna m\u00e5tte av riksdagens st\u00e4nder tillstyrkas hos Kungl Maj:t endast i de orter d\u00e4r verkligt behov f\u00f6rel\u00e5g.",
    "P\u00e5 denna linje gick \u00e4ven skattekommitt\u00e9n, som framh\u00f6ll att om h\u00e4radsskrivarna j\u00e4mte \u00f6vriga g\u00f6rom\u00e5l kunde hinna bestrida mantals- och skattskrivningen m\u00e5ste denna bliva mera sorgf\u00e4lligt utf\u00f6rd.",
    "H\u00e4rigenom kom s\u00e5 p\u00e5 landsbygden mantalsskrivningen att \u00e4ven i forts\u00e4ttningen f\u00f6rr\u00e4ttas av h\u00e4radsskrivarna.",
    "I st\u00e4derna kom skrivningen i \u00e5tskilliga fall att \u00f6verflyttas p\u00e5 n\u00e5gon stadens tj\u00e4nsteman.",
    "P\u00e5 n\u00e5gra orter, som exempelvis Stockholm och G\u00f6teborg, kvarstod som tidigare n\u00e4mnts mantalskommissarietj\u00e4nsterna.",
    "N\u00e4r det g\u00e4llde \u00e4mbets- och tj\u00e4nstem\u00e4ns samt allmogens n\u00e4rvaroplikt vid mantalsskrivningsf\u00f6rr\u00e4ttning kom debatten n\u00e4rmast att handla om pr\u00e4stens och landsh\u00f6vdingens n\u00e4rvaro.",
    "Pr\u00e4sterskapets privilegier av \u00e5r 1723 kvarstod of\u00f6r\u00e4ndrade.",
    "Pr\u00e4stens n\u00e4rvaro p\u00e5 sina h\u00e5ll.",
    "var helt frivillig.",
    "Vad betr\u00e4ffade landsh\u00f6vdingen skulle denne enligt ett kungligt brev \u00e5r 1725 antingen sj\u00e4lv vara n\u00e4rvarande eller f\u00f6rordna ett ombud.",
    "Best\u00e4mmelsen hade icke upptagits i 1734 \u00e5rs landsh\u00f6vdingeinstruktion men synes \u00e4nd\u00e5 p\u00e5 sina h\u00e5ll l\u00e4nge ha iakttagits.",
    "Fr\u00e5gan om pr\u00e4sternas och landsh\u00f6vdingarnas n\u00e4rvaro kom nu att sammankopplas med varandra.",
    "I statsutskottet v\u00e4cktes bl a f\u00f6rslag om f\u00f6reskrift att de som f\u00f6rr\u00e4ttade mantalsskrivningen skulle f\u00e5 uttrycklig befallning att alltid vid sj\u00e4lva f\u00f6rr\u00e4ttningen f\u00f6ra duplettl\u00e4ngder, vilka p\u00e5 en g\u00e5ng av n\u00e4rvarande pr\u00e4stman, kronobetj\u00e4nte, n\u00e4mnd eller gode m\u00e4n skulle justeras, kollationeras och underskrivas.",
    "D\u00e4rmed var allts\u00e5 f\u00f6rslaget v\u00e4ckt om ett fr\u00e5ng\u00e5ende av 1723 \u00e5rs privilegier: pr\u00e4sterna skulle lagligen f\u00f6rbindas att n\u00e4rvara vid sj\u00e4lva uppg\u00f6randet av mantalsl\u00e4ngden.",
    "I bevillningsutskottets f\u00f6rsta bet\u00e4nkande framf\u00f6rdes \u00f6nskem\u00e5l om pr\u00e4sternas n\u00e4rvaro vid mantalsskrivningarna.",
    "Detta f\u00f6ranledde givetvis en livlig debatt i pr\u00e4stest\u00e5ndet.",
    "En talare ans\u00e5g d\u00e4r att st\u00e5ndet, trots privilegierna f\u00f6r kontrollens skull, icke borde undandraga sig all befattning med skrivningarna.",
    "Vidare borde landsh\u00f6vdingen i sitt st\u00e4lle f\u00f6rordna ett ombud som kunde ge \"ett tillb\u00f6rligt anseende\" \u00e5t f\u00f6rr\u00e4ttningen.",
    "Pr\u00e4stest\u00e5ndet besl\u00f6t i enlighet h\u00e4rmed.",
    "I bevillningsutskottets d\u00e4refter avgivna utl\u00e5tanden f\u00f6rekom ett h\u00f6gst anm\u00e4rkningsv\u00e4rt uttalande: man ans\u00e5g att det icke kunde \u00e5l\u00e4ggas landsh\u00f6vdingen att str\u00e4cka sin befattning till \"f\u00f6rr\u00e4ttningar av mindre betydenhet.\"",
    "D\u00e5 bevillningsutskottets utl\u00e5tande f\u00f6redrogs i pr\u00e4stest\u00e5ndet besl\u00f6t man d\u00e4r att till de \u00f6vriga st\u00e5nden \u00f6vers\u00e4nda ett utdrag ur det f\u00f6rda protokollet.",
    "D\u00e4r p\u00e5pekades bl a att mantalsskrivningarna icke fick anses som f\u00f6rr\u00e4ttningar av mindre betydenhet.",
    "Genom att landsh\u00f6vdingen eller hans ombud var n\u00e4rvarande skulle f\u00f6rr\u00e4ttningarna tillerk\u00e4nnas den betydelse som \u00e4ven motiverade pr\u00e4stens engagement.",
    "Medan bondest\u00e5ndet d\u00e4refter f\u00f6rklarade sig icke kunna godk\u00e4nna den mening som kommit till uttryck i pr\u00e4stest\u00e5ndets protokoll uttalade borgerskapet sympatier f\u00f6r tanken att n\u00e5gon representant f\u00f6r landsh\u00f6vdingen skulle leda mantalsskrivningsf\u00f6rr\u00e4ttningen.",
    "P\u00e5 riddarhuset anf\u00f6rde prosten, greve von Schwerin betr\u00e4ffande pr\u00e4stens n\u00e4rvaro att denna var n\u00f6dv\u00e4ndig av det sk\u00e4let att f\u00f6rh\u00f6rsb\u00f6ckerna icke kunde anv\u00e4ndas utan f\u00f6rklaring.",
    "I bevillningsutskottets andra bet\u00e4nkande framlades nu m\u00f6jlighet f\u00f6r st\u00e5nden till sammanj\u00e4mkning eller annan l\u00f6sning av fr\u00e5gan.",
    "Vid den fortsatta handl\u00e4ggningen gav s\u00e5 bondest\u00e5ndet upp sitt motst\u00e5nd och besl\u00f6t bitr\u00e4da f\u00f6rslaget att landsh\u00f6vdingens ombud skulle n\u00e4rvara vid f\u00f6rr\u00e4ttningarna.",
    "Samma beslut fattades ocks\u00e5 av ridderskapet och adeln.",
    "Pr\u00e4sterskapet hade nu allts\u00e5 avst\u00e5tt fr\u00e5n den av privilegierna garanterade friheten betr\u00e4ffande mantalsskrivningsf\u00f6rr\u00e4ttningarna.",
    "\u00c5 andra sidan hade man lyckats framtvinga f\u00f6rslag att ansvaret formellt skulle komma att l\u00e4ggas p\u00e5 en n\u00e4rvarande representant f\u00f6r landsh\u00f6vdingen.",
    "\u00c4nd\u00e5 anade v\u00e4l inte pr\u00e4sterskapet vid dessa \u00f6verl\u00e4ggningar, att skattekommitt\u00e9n i sista stund skulle komma med f\u00f6rslag inneb\u00e4rande en v\u00e4sentlig ut\u00f6kning av pr\u00e4stens arbetsb\u00f6rda.",
    "Enligt detta f\u00f6rslag skulle n\u00e4mligen pastor j\u00e4mte husf\u00f6rh\u00f6rsl\u00e4ngden till f\u00f6rr\u00e4ttningen medf\u00f6ra en av honom uppr\u00e4ttad och bestyrkt f\u00f6rteckning \u00f6ver alla personer, \"som inom det \u00e5rets slut, under hwilket Mantals- och SkattSkrifningen f\u00f6rr\u00e4ttas, fylla Femton \u00e5r eller innehafwa \u00e5lder derut\u00f6fwer.\"",
    "I skattekommitt\u00e9ns bet\u00e4nkande ang\u00e5ende pr\u00e4sterskapets skrivelse tillstyrktes ett f\u00f6rnyat stadgande om att husbonde eller den som f\u00f6restod hans egendom \"ofelbart\" borde vara tillst\u00e4des vid husf\u00f6rh\u00f6ren eller i h\u00e4ndelse av f\u00f6rfall l\u00e4mna skriftlig uppgift om i hans hus eller p\u00e5 hans \u00e4gor boende personer.",
    "Betr\u00e4ffande mantalsl\u00e4ngdens uppst\u00e4llning vid denna tid l\u00e4mnades en intressant upplysning vid pr\u00e4stest\u00e5ndets debatt i anledning av ett f\u00f6rslag i bevillningsutskottets f\u00f6rsta bet\u00e4nkande att husf\u00f6rh\u00f6rsl\u00e4ngden skulle f\u00f6ras i samma ordning som mantalsl\u00e4ngden.",
    "Det kan h\u00e4r till\u00e4ggas, att liknande f\u00f6rslag framlagts redan i ett yttrande av Uppsala domkapitel \u00f6ver lagmannen J A Wesslos tidigare n\u00e4mnda skrivelse till kammarkollegiet ber\u00f6rande bl a kyrkobokf\u00f6ringen.",
    "Emellertid ans\u00e5g nu pr\u00e4stest\u00e5ndet att bevillningsutskottets f\u00f6rslag om \u00f6verensst\u00e4mmelse mellan husf\u00f6rh\u00f6rsl\u00e4ngd och mantalsl\u00e4ngd icke kunde verkst\u00e4llas p\u00e5 \u00e5tskilliga orter d\u00e4r mantalsl\u00e4ngderna icke blott var inr\u00e4ttade i alfabetisk ordning utan ocks\u00e5 upptog varje by allt efter hemmanens olika natur p\u00e5 flera olika st\u00e4llen i l\u00e4ngden.",
    "Man synes i denna debatt icke ha f\u00e4st tillr\u00e4cklig uppm\u00e4rksamhet p\u00e5 ett f\u00f6rslag i bet\u00e4nkandet som g\u00e4llde ordningen vid personernas anteckning i s\u00e5v\u00e4l husf\u00f6rh\u00f6rsl\u00e4ngd som mantalsl\u00e4ngd.",
    "Denna ordning kunde n\u00e4mligen enligt bet\u00e4nkandet befordras d\u00e4rigenom att i de b\u00e5da urkunderna alla hemman och bebodda l\u00e4genheter inom varje socken \u00e5sattes en viss och fortsatt nummerg\u00e5ng fr\u00e5n b\u00f6rjan till slut.",
    "N\u00e4r det g\u00e4llde mantalsskrivnings\u00e5ldern blev den undre gr\u00e4nsen f\u00f6rem\u00e5l f\u00f6r omst\u00e4ndliga debatter.",
    "Medan det h\u00e4rvid fr\u00e4n b\u00f6rjan synes ha r\u00e5tt enighet om den allt sedan \u00e5r 1652 g\u00e4llande femton\u00e5rs\u00e5ldern lade man nu stor vikt p\u00e5 att s\u00e5 tydligt definiera detta begrepp, att inte n\u00e5got missf\u00f6rst\u00e5nd skulle kunna uppst\u00e5.",
    "P\u00e5 grund av olika meningar avgjordes fr\u00e5gan genom votering i f\u00f6rst\u00e4rkt statsutskott.",
    "Denna utf\u00f6ll s\u00e5 att yngling skulle vara befriad fr\u00e5n mantalsskrivning \"s\u00e5 framt han icke fyllt femtonde \u00e5ret redan f\u00f6re mantalsskrivningens dag.",
    "I skattekommitt\u00e9ns f\u00f6rslag omn\u00e4mndes mantals\u00e5ldern m\u00e4rkligt nog endast i f\u00f6rbig\u00e5ende i samband med den tidigare n\u00e4mnda f\u00f6rteckning, som skulle tj\u00e4na som verifikation till mantalsl\u00e4ngden.",
    "Emellertid framlade kommitt\u00e9n h\u00e4r ett f\u00f6rslag som i fr\u00e5ga om klarhet icke l\u00e4mnade n\u00e5got \u00f6vrigt att \u00f6nska.",
    "Definitionen p\u00e5 begreppet femton\u00e5rs\u00e5ldern kunde nu n\u00e4mligen uttryckas s\u00e5lunda, att vederb\u00f6rande skulle uppn\u00e5 denna \u00e5lder samma \u00e5r som mantalsskrivningsf\u00f6rr\u00e4ttningen \u00e4gde rum.",
    "En reform av mantalsskrivningen m\u00e5ste givetvis ocks\u00e5 ber\u00f6ra flyttningskontrollen.",
    "I pr\u00e4sterskapets skrivelse betonades n\u00f6dv\u00e4ndigheten av att den som inflyttade fr\u00e5n annan socken skulle f\u00f6rete pr\u00e4stbevis om \u00e5lder, kunskap och frejd innan han fick skattskrivas.",
    "Skattekommitt\u00e9n betonade ocks\u00e5 vikten av flyttningsbetyg med \u00e5ldersangivelse.",
    "\"Kongl Maj:ts N\u00e5diga F\u00f6rordning Ang\u00e5ende Mantals- och SkattSkrifningarne i Riket\" utf\u00e4rdades den 30 september 1812.",
    "Enligt ingressen gavs f\u00f6rordningen \"i et sammanhang och med upph\u00e4fwande af hwad i denna del hittils warit til efterr\u00e4ttelse g\u00e4llande.\"",
    "Allts\u00e5 upph\u00e4vdes nu s\u00e5v\u00e4l 1693 \u00e5rs mantalskommissarieinstruktion som det kungliga brevet den 4 september 1811 ang\u00e5ende pr\u00e4sterskapets medverkan vid kontrollen av mantalsskrivningarna.",
    "F\u00f6rordningen g\u00e4llde f\u00f6r riket utom f\u00f6r Stockholm, \"dock att de s\u00e4rskilta ordningar f\u00f6r Mantals- och SkattSkrifningen, som, til n\u00e4rmare fullst\u00e4ndighet och Contr\u00e5le, kunna hafwa blifwit inom St\u00e4derna widtagne, h\u00e4rigenom icke m\u00e5 anses uph\u00e4fne\".",
    "De huvudsakliga best\u00e4mmelserna kan sammanfattas enligt f\u00f6ljande.",
    "Mantalsskrivningarna skulle f\u00f6rr\u00e4ttas i november och december m\u00e5nader f\u00f6r det p\u00e5f\u00f6ljande \u00e5ret.",
    "Kung\u00f6relse h\u00e4rom skulle minst 14 dagar i f\u00f6rv\u00e4g uppl\u00e4sas fr\u00e5n predikstolen och efter slutad gudstj\u00e4nst \u00e4ven i sockenstugan.",
    "F\u00f6rutom \"Mantals- och Skatt-Skrifwaren\" samt landsh\u00f6vdingen och pastor eller st\u00e4llf\u00f6retr\u00e4dare f\u00f6r de b\u00e5da sistn\u00e4mnda skulle n\u00e4rvara l\u00e4ns- och fj\u00e4rdingsm\u00e4n, sexm\u00e4n och rotem\u00e4stare.",
    "Mantalsskrivaren skulle i f\u00f6rv\u00e4g uppr\u00e4tta ett enligt f\u00f6reskrivet formul\u00e4r upplinjerat koncept till mantalsl\u00e4ngd med erforderligt utrymme f\u00f6r inf\u00f6rande av intr\u00e4ffade f\u00f6r\u00e4ndringar.",
    "F\u00f6r hela riket g\u00e4llande formul\u00e4r f\u00f6r mantalsl\u00e4ngd hade f\u00f6rsta g\u00e5ngen fastst\u00e4llts redan \u00e5r 1804.",
    "Pastor \u00e5ter skulle medf\u00f6ra husf\u00f6rh\u00f6rsl\u00e4ngden, kompletterad vid husf\u00f6rh\u00f6r, och den tidigare n\u00e4mnda s\u00e4rskilda f\u00f6rteckningen.",
    "Alla som \u00e4gde, brukade eller f\u00f6restod hemman, egendomar eller l\u00e4genheter skulle personligen eller genom ombud vid mantalsskrivningsf\u00f6rr\u00e4ttningen avl\u00e4mna skriftliga uppgifter enligt fastst\u00e4llda formul\u00e4r, dock att allmogen och mindre skrivkunniga kunde l\u00e4mna muntliga uppgifter.",
    "Den som f\u00f6rsummade sin skyldighet h\u00e4rutinnan skulle plikta tv\u00e5 riksdaler.",
    "Betr\u00e4ffande r\u00e4tt mantalsskrivningsort stadgade f\u00f6rordningens femte paragraf f\u00f6ljande.",
    "\"Hvar och en ware pligtig at l\u00e5ta sig Mantals- och Skatt-skrifwa der han bofast \u00e4r eller st\u00f6rre delen af \u00e5ret wistas.",
    "Den som innehafwer flera i s\u00e4rskilta Socknar eller Prowincer bel\u00e4gna Egendomar skal, sjelf eller genom Ombud, \u00e5 hwardera st\u00e4llet til Mantals- och Skatt-Skrifningen uppgifwa den ort, der han skatt-skrifwen blifwit eller \u00e4mnar sig skatt-skrifwa l\u00e5ta, och s\u00e5dant wid Tjugu Riksdaler wite, antingen upgiften uteblifwer eller den skulle finnas med f\u00f6rh\u00e5llandet icke inst\u00e4mma; Kommandes dessa b\u00f6ter at uttagas wid den Egendom, f\u00f6r hwilken uppgiften bort \u00e4ga rum.",
    "Embets- och Tienste-m\u00e4n skatt skrifwas der de hafwa Tienst och L\u00f6n, undantagande s\u00e5dane, som p\u00e5 annan ort \u00e4ro st\u00e4ndigt bosatte, i hwilket fall dem skal \u00e5ligga at wid Skatt-Skrifningen der de tiensten innehafwa f\u00f6rh\u00e5llandet, p\u00e5 s\u00e4tt och under answar som redan stadgadt \u00e4r, tillk\u00e4nnagifwa\".",
    "En noggrann uppf\u00f6ljning av de f\u00f6rsumliga f\u00f6reskrevs ocks\u00e5.",
    "Det skulle \u00e5ligga mantalsskrivaren att underr\u00e4tta vederb\u00f6rande om den bot han gjort sig skyldig till och samtidigt anmana honom att vid vite av fyra riksdaler fullg\u00f6ra sin skyldighet inom 14 dagar.",
    "Fortsatt tredska skulle f\u00f6r vidare \u00e5tg\u00e4rder anm\u00e4las hos konungens befallninghavande.",
    "Efter avslutad f\u00f6rr\u00e4ttning skulle mantalsl\u00e4ngden undertecknas av landsh\u00f6vdingen och pastor eller deras ombud, mantalsskrivaren och tvenne socknens eller f\u00f6r samlingens inv\u00e5nare.",
    "Mantalsskrivaren skulle d\u00e4refter f\u00f6re utg\u00e5ngen av februari m\u00e5nad tillst\u00e4lla pastor ett renskrivet exemplar och d\u00e4rvid bifoga s\u00e5v\u00e4l den av pastor uppgjorda f\u00f6rteckningen som de vid mantalsskrivningsf\u00f6rr\u00e4ttningen avl\u00e4mnade skriftliga uppgifterna, vederb\u00f6rligen numrerade.",
    "Mantalsl\u00e4ngden skulle d\u00e4refter uppl\u00e4sas p\u00e5 en utlyst allm\u00e4n sockenst\u00e4mma f\u00f6rsta s\u00f6ndagen i mars och d\u00e4refter \"efter befunnen enlighet med verkliga f\u00f6rh\u00e5llandet eller d\u00e4rvid gjorda anm\u00e4rkningar\" bekr\u00e4ftas av pastor och tvenne n\u00e4rvarande sockenm\u00e4n.",
    "Pastor skulle sedermera \u00f6verl\u00e4mna l\u00e4ngden till socknens beredningskommitt\u00e9.",
    "Sedan exemplaret anv\u00e4nts vid taxeringsf\u00f6rr\u00e4ttningarna skulle detsamma avl\u00e4mnas och f\u00f6rvaras p\u00e5 landskontoret.",
    "Kort tid, efter mantalsskrivningsf\u00f6rordningens tillkomst fick denna en komplettering genom Kungl Maj:ts N\u00e5diga P\u00e5bud den 28 October 1812 \"Ang\u00e5ende Wissa omst\u00e4ndigheter, hwilka b\u00f6ra iakttagas, i afseende p\u00e5 Mantals-Skrifningar, F\u00f6rh\u00f6rs-B\u00f6cker och Preste-Beivis.\"",
    "P\u00e5budet kom som en f\u00f6ljd av pr\u00e4sterskapets tidigare n\u00e4mnda skrivelse den 17 augusti.",
    "I detta hade n\u00e4mligen bl a f\u00f6reslagits stadgande om skyldighet f\u00f6r varje husbonde eller den som f\u00f6restod hans egendom att vara tillst\u00e4des vid husf\u00f6rh\u00f6ren - i sj\u00e4lva verket ett \u00e5terupplivande av \u00e4ldre f\u00f6rfattningar - eller i h\u00e4ndelse av f\u00f6rfall ingiva f\u00f6rteckning \u00f6ver de i hans hus eller p\u00e5 hans \u00e4gor boende personer.",
    "wid et wite af Tv\u00e5 -R.dal.Banco, \" H\u00e4r f\u00f6reskrevs allts\u00e5 i sj\u00e4lva verket ett slags \"husf\u00f6rh\u00f6rsskrivning\" eller om man s\u00e5 vill \"f\u00f6rskrivning\", \u00e4ven om denna sistn\u00e4mnda term f\u00f6rekom i lagstiftningen f\u00f6rst l\u00e5ngt senare.",
    "Redan i kyrkolagen 2 kap 9 \u00a7 stadgades om b\u00f6ter f\u00f6r uteblivande fr\u00e5n husf\u00f6rh\u00f6r, ansvarsbest\u00e4mmelser som f\u00f6rnyades och sk\u00e4rptes vid tre olika tillf\u00e4llen p\u00e5 1700-talet.",
    "Dessa best\u00e4mmelser avs\u00e5g f\u00f6rsummelser att bevista sj\u00e4lva f\u00f6rh\u00f6ren och d\u00e4rvid redog\u00f6ra f\u00f6r sin kristendomskunskap, medan b\u00f6terna nu kom att g\u00e4lla f\u00f6rsummad uppgiftsskyldighet.",
    "I sammanhanget betonades nu uppgifternas vikt f\u00f6r \"F\u00f6rh\u00f6rs-B\u00f6ckrens fullst\u00e4ndighet i flere afseenden och deribland f\u00f6r Uplysning vid Mantals-Skrifningarne.",
    "I \u00f6vrigt inneh\u00f6ll p\u00e5budet bl a vissa f\u00f6reskrifter om avl\u00e4mnande av pr\u00e4stbevis vid flyttning samt om bevisens inneh\u00e5ll.",
    "I varje f\u00f6rh\u00f6rsbok skulle finnas ett register \u00f6ver i boken ing\u00e5ende g\u00e5rdar och byar samt hemmansnummer.",
    "Skillnaden mellan kyrkobokf\u00f6rd och Mantalsskriven folkm\u00e4ngd kvarstod.",
    "Det berodde bl a p\u00e5 olikheter i den judiciella indelningen och att uppgifterna avs\u00e5g olika tidpunkter.",
    "Enhetliga formul\u00e4r b\u00f6rjade komma och dubblettb\u00f6cker skulle f\u00f6ras.",
    "Pr\u00e4sterna tyckte inte om att f\u00f6ra lantbruksstatistik och efter klagom\u00e5l slopades denna uppgiftsskyldighet 1821.",
    "Ett f\u00f6rslag till \u00e4ndrad judiciell indelning tog 28 \u00e5r att avsl\u00e5 och skillnaderna mellan kyrkobokf\u00f6rd och mantalsskriven folkm\u00e4ngd kvarstod.",
    "Enhetliga formul\u00e4r b\u00f6rjade utarbetas samtidigt som flyttningskontrollen b\u00f6rjade f\u00e5 betydelse f\u00f6r bl a sj\u00e4lav\u00e5rden.",
    "Flera nya, enhetliga formul\u00e4r s\u00e5g dagens ljus under 1800-talet.",
    "Formaliseringen \u00f6kade.",
    "Det var emellertid inte endast de vidlyftiga fr\u00e5gorna kring mantalsskrivning och kyrkobokf\u00f6ring som f\u00f6rekom vid 1812 \u00e5rs riksdag.",
    "Sv\u00e5righeterna vid ifyllandet av de, vid seklets b\u00f6rjan fastst\u00e4llda statistiska tabellformul\u00e4ren f\u00f6ranledde pr\u00e4sterskapets besv\u00e4r vid riksdagen.",
    "Man ville slippa lantbruksstatistiken, d\u00e5 allmogen s\u00e4llan med s\u00e4kerhet k\u00e4nde arealen av sin jord och st\u00e5ndspersonerna og\u00e4rna l\u00e4mnade pr\u00e4sterna del av sina anteckningar r\u00f6rande denna.",
    "Man anf\u00f6rde ocks\u00e5 att de str\u00e4ngare unders\u00f6kningar som n\u00e5gra pr\u00e4ster f\u00f6retagit i \u00e4rendet endast st\u00f6rt det goda f\u00f6rh\u00e5llandet mellan l\u00e4rare och \u00e5h\u00f6rare, varf\u00f6r uppgifterna m\u00e5ste grundas p\u00e5 gissningar.",
    "D\u00e4rj\u00e4mte p\u00e5pekades att varken pr\u00e4sterna eller allmogen \u00e4gde erforderlig vetskap om k\u00e4nnetecknen p\u00e5 sjukdomar f\u00f6r att sanningsenligt kunna meddela beg\u00e4rda uppgifter om d\u00f6dsorsakerna.",
    "Pr\u00e4sterna anh\u00f6ll nu att antingen nya tabellformul\u00e4r skulle fastst\u00e4llas, helst med \u00e5terg\u00e5ng till 1773 \u00e5rs formul\u00e4r, eller ocks\u00e5 att samtliga konsistorier skulle \u00e5l\u00e4ggas att till \u00e4rkebiskopen avge \u00e4ndringsf\u00f6rslag f\u00f6r Kungl Maj:ts vidare pr\u00f6vning.",
    "I infordrat utl\u00e5tande \u00f6ver pr\u00e4sterskapets-besv\u00e4r framh\u00f6ll tabellkommissionen bl a att fordringarna p\u00e5 pr\u00e4sterskapet i fr\u00e5ga om de s k ekonomiska uppgifterna inte str\u00e4ckte sig l\u00e4ngre \u00e4n till den kunskap som kunde vinnas genom v\u00e4nligt samtal och egen erfarenhet av jordbruk, utan n\u00e5gon s\u00e5dan efterforskning som kunde st\u00f6ra det goda f\u00f6rh\u00e5llandet mellan l\u00e4rare och \u00e5h\u00f6rare.",
    "Kommissionen ans\u00e5g att \u00e4ven ungef\u00e4rliga uppgifter hade sitt v\u00e4rde.",
    "Betr\u00e4ffande anteckningarna ang\u00e5ende d\u00f6dsorsaker framh\u00f6ll kommissionen att anteckningsf\u00f6rfarandet f\u00f6rekommit \u00e4nda fr\u00e5n tabellverkets b\u00f6rjan av i det n\u00e4rmaste lika beskaffenhet och att det var n\u00f6dv\u00e4ndigt att k\u00e4nna till h\u00e4rjningarna av de allm\u00e4nt k\u00e4nda sjukdomar det h\u00e4r var fr\u00e5gan om.",
    "Enligt tabellkommissionen skulle en \u00e5terg\u00e5ng till de gamla, i m\u00e5nga avseenden felaktiga formul\u00e4ren vara h\u00f6gst ol\u00e4mpligt.",
    "Efter detta utl\u00e5tande av tabellkommissionen kom n\u00e5gon \u00e4ndring icke till st\u00e5nd i detta h\u00e4nseende f\u00f6rr\u00e4n l\u00e5ngt senare.",
    "Efter olika \u00f6verl\u00e4ggningar och f\u00f6rslag ang\u00e5ende de statistiska tabellerna besl\u00f6t Kungl Maj:t \u00e5r 1821 att de ekonomiska uppgifterna skulle uteslutas, d\u00e5 de vid denna tid blivit i erforderlig utstr\u00e4ckning upptagna i fastst\u00e4llt formul\u00e4r f\u00f6r landsh\u00f6vdingarnas fem\u00e5rsber\u00e4ttelser och d\u00e5 de egentligen icke tillh\u00f6rde tabellverkets omr\u00e5de.",
    "Uppgifterna f\u00f6rekom p\u00e5 detta s\u00e4tt allts\u00e5 sista g\u00e5ngen i 1820 \u00e5rs tabeller.",
    "Vad betr\u00e4ffade den alltsedan tabellverkets b\u00f6rjan specifika redog\u00f6relse f\u00f6r d\u00f6dsorsakerna upph\u00f6rde denna i och med att Kungl Maj:t \u00e5r 1831 fastst\u00e4llde ett nytt formul\u00e4r f\u00f6r den \u00e5rliga anteckningen av f\u00f6delser och d\u00f6dsfall.",
    "Sundhetskommissionen hade n\u00e4mligen vidtagit anstalter f\u00f6r att p\u00e5 annan v\u00e4g vinna upplysning om endemiska och epidemiska sjukdomar och meddela underr\u00e4ttelser d\u00e4rom.",
    "Men trots m\u00e5nga \u00e4ndringar i formul\u00e4r och f\u00f6reskrifter n\u00e4r det g\u00e4llde befolkningsstatistikens utformning f\u00f6re den genomgripande omdaning p\u00e5 omr\u00e5det, som tr\u00e4dde i kraft med ing\u00e5ngen av \u00e5r 1860 f\u00f6rblev skillnaden mellan kyrkobokf\u00f6rd och mantalsskriven folkm\u00e4ngd betydande.",
    "Som tidigare n\u00e4mnts h\u00e4vdade tabellkommissionens sekreterare Henrik Nicander att den vid 1812 \u00e5rs riksdag uppgivna differensen till en betydande del berodde p\u00e5 de sv\u00e5righeter vid bearbetningen av befolkningsstatistiken, som f\u00f6ranleddes av de stora skiljaktigheterna i rikets olika indelningar.",
    "Men Nicander n\u00f6jde sig inte med detta konstaterande.",
    "Han ans\u00e5g att n\u00e5got m\u00e5ste g\u00f6ras f\u00f6r att avhj\u00e4lpa bristerna, helst som \u00f6verensst\u00e4mmelse mellan den ecklesiastika, kamerala och judiciella indelningen inom vissa orter snarare h\u00f6rde till undantagen \u00e4n till regeln.",
    "S\u00e5lunda fanns det exempelvis tv\u00e5 kyrkosocknar som var delade mellan tre l\u00e4n och 46 mellan tv\u00e5 l\u00e4n.",
    "Nicander uppr\u00e4ttade nu ett f\u00f6rslag till \"en regul\u00e4r indelning emellan l\u00e4n, domsagor, f\u00f6gderier, pastorater och socknar.\"",
    "Principen var i stort sett den, att den ecklesiastika sockenindelningen skulle l\u00e4mnas orubbad och hela den \u00f6vriga indelningen j\u00e4mkas s\u00e5 att ett eller flera distrikt f\u00f6r den civila f\u00f6rvaltningen sammanf\u00f6ll med motsvarande omr\u00e5den f\u00f6r den ecklesiastika indelningen.",
    "F\u00f6rslaget \u00f6verl\u00e4mnades till Kungl Maj:t den 26 mars 1814 och vidarebefordrades genast till kammarkollegiet, vars avstyrkande utl\u00e5tande kom efter sex \u00e5r eller den 19 juni 1820.",
    "Genom kungligt cirkul\u00e4r den 24 augusti samma \u00e5r anbefalldes samtliga landsh\u00f6vdingar att infordra vederb\u00f6rande konsistoriers, civilmyndigheters och menigheters yttrande och d\u00e4refter avge eget yttrande \u00f6ver f\u00f6rslaget.",
    "F\u00f6rst 28 \u00e5r efter det \u00e4rendet v\u00e4ckts eller den 23 februari 1842 kom detsamma till slutlig f\u00f6redragning inf\u00f6r Kungl Maj: t, som f\u00f6rklarade att fr\u00e5gan f\u00f6r n\u00e4rvarande icke erfordrade n\u00e5gon ytterligare \u00e5tg\u00e4rd.",
    "S\u00e5 sm\u00e5ningom uppm\u00e4rksammades \u00e4ven andra orsaker till den stora skillnaden mellan tabellverkets och landsh\u00f6vdingarnas folkm\u00e4ngdsuppgifter, n\u00e4mligen dels de olika tidpunkter fr\u00e5n vilka uppgifterna f\u00f6r ett och samma \u00e5r ber\u00e4knades hos tabellverket och l\u00e4nsstyrelserna och dels att vissa grupper icke \u00e5terfanns i l\u00e4nssammandragen.",
    "Betr\u00e4ffande tidpunkterna f\u00f6r uppgiftsavl\u00e4mningen h\u00e4nf\u00f6rde sig tabellverkets uppgifter om ett visst \u00e5rs folkm\u00e4ngd till slutet av samma \u00e5r, medan den i november och en del av december verkst\u00e4llda mantalsskrivningen f\u00f6r n\u00e4stf\u00f6ljande \u00e5rs skattskrivning vanligen upptogs som redog\u00f6relse f\u00f6r skattskrivnings\u00e5rets folkm\u00e4ngd.",
    "Skillnaden i den tid fr\u00e5n vilken \u00e5 ena sidan tabellverkets och \u00e5 den andra landsh\u00f6vdingarnas uppgifter h\u00e4rr\u00f6rde sig var allts\u00e5 ca 13 m\u00e5nader, medan det oaktat siffrorna avs\u00e5gs g\u00e4lla samma \u00e5rtal.",
    "Vad betr\u00e4ffade i l\u00e4nssammandragen saknade kategorier n\u00e4mndes exempelvis studerande ungdom vid akademin och katedralskolan i Uppsala.",
    "En j\u00e4mf\u00f6relse mellan tabellverkets och landsh\u00f6vdingarnas folkm\u00e4ngdsuppgifter m\u00e5ste s\u00e5lunda under alla f\u00f6rh\u00e5llanden uppvisa stora skiljaktigheter.",
    "Av nedanst\u00e5ende tabeller uppvisar den f\u00f6rsta det statistiska utfallet enligt den vid denna tid g\u00e4ngse redovisningsmetoden och den andra den uppst\u00e4llning som n\u00e4rmast skulle ha avspeglat verkliga f\u00f6rh\u00e5llandet.",
    "En sakkunnigkommentar vid 1850-talets mitt till dessa och liknande sifferuppgifter har f\u00f6ljande lydelse.",
    "\"Orsakerna till dessa, i husf\u00f6rh\u00f6rs- eller mantalsl\u00e4ngderna, deras sammanr\u00e4kning, eller bristande kontroller \u00f6fver den r\u00f6rliga befolkningens antal liggande, felaktigheter \u00e4ro utan tvifvel v\u00e4rda en sorgf\u00e4llig unders\u00f6kning, oaktadt den dermed f\u00f6rknippade m\u00f6da, som troligen varit f\u00f6rn\u00e4msta anledningen till fr\u00e5gans undanskjutande, d\u00e5 den blifvit, m\u00e5h\u00e4nda mer \u00e4n en g\u00e5ng, v\u00e4ckt.",
    "Att, d\u00e5 mantalsverket i allm\u00e4nhet och f\u00f6r hela riket uppgifver en ringare folkm\u00e4ngd \u00e4n tabellverket, likv\u00e4l, s\u00e5som af de anst\u00e4llda jemf\u00f6relserna utvisas, ett och annat f\u00f6gderi, en och annan stad, ja, till och med ett och annat l\u00e4n uppgifves till betydligt st\u00f6rre folkm\u00e4ngd, \u00e4n i tabellverket, \u00e4r en i synnerhet anm\u00e4rkningsv\u00e4rd anomali.\"",
    "Tabell 1.",
    "Statistiskt utfall enligt g\u00e4ngse redovisning  Folkm\u00e4ngd 1850 enligt tabellverket 3 482 541 Folkm\u00e4ngd 1850 enligt landsh\u00f6vdingarnas ber\u00e4ttelser, baserade p\u00e5 mantalsl\u00e4ngderna 3 402 656 Skillnad 79 885 Studerande vid akademin och katedral skolan i Uppsala, som inte tagits med i landsh\u00f6vdingens i Uppsala ber\u00e4ttelse, ca -1 200 Personer tillh\u00f6rande lappallmogen, som inte tagits med i ber\u00e4ttelsen f\u00f6r J\u00e4mtlands l\u00e4n -900 Slutlig skillnad 77 785 Tabell 2.",
    "Det verkliga f\u00f6rh\u00e5llandet  Folkm\u00e4ngden den 31 december 1850 enligt tabellverket 3 482 541 Folkm\u00e4ngden enligt 1851 \u00e5rs mantalsl\u00e4ngder, uppr\u00e4ttade nov-dec 1850 3 427 185 Skillnad 55 356 I mantalsl\u00e4ngderna ej upptagna personer tillh\u00f6rande lappallmogen -5 605 F\u00f6delse\u00f6verskott fr\u00e4n mantalsskrivningarnas slut till slutet av 1850 -3 265 Slutlig skillnad 46 486 Husf\u00f6rh\u00f6rsl\u00e4ngdens uppst\u00e4llning och inneh\u00e5ll kom givetvis att fr\u00e5n b\u00f6rjan uppvisa m\u00e5nga variationer.",
    "Som tidigare n\u00e4mnts p\u00e5pekade tabellkommissionen redan \u00e5r 1761 v\u00e5dan av att varje pastor uppr\u00e4ttade sin f\u00f6rh\u00f6rsbok \"efter sit begrep\" samtidigt som kommissionen f\u00f6reslog att ett f\u00f6r tabellverket l\u00e4mpat formul\u00e4r borde fastst\u00e4llas.",
    "F\u00f6rslaget om en s\u00e5dan generell uppst\u00e4llning av l\u00e4ngden f\u00f6rverkligades dock f\u00f6rst sedan ett sekel svunnit h\u00e4n.",
    "Men \u00e4ven om kyrkob\u00f6ckernas olika format och uppst\u00e4llning i \u00f6vrigt kunde inverka negativt vid den statistiska redovisningen kom \u00e5 andra sidan ibland kr\u00f6nikeliknande uppgifter att l\u00e4mna m\u00e5nga v\u00e4rdefulla upplysningar till gagn f\u00f6r kommande personhistorisk forskning.",
    "Medan dagens minuti\u00f6st inrutade folkbokf\u00f6ringsurkunder endast ger utrymme \u00e5t en strikt lagbunden redovisning kan man i l\u00e4ngder fr\u00e5n \u00e4ldre tider emellan\u00e5t f\u00e5 mer eller mindre ing\u00e5ende skildringar av svunna tiders m\u00e4nnisko\u00f6den.",
    "Som exempel h\u00e4rp\u00e5 kan n\u00e4mnas f\u00f6ljande utdrag ur d\u00f6d- och begravningsboken f\u00f6r H\u00e5lln\u00e4s socken i \u00e4rkestiftet 1752 - 1861.",
    "D\u00f6de \u00e5r 1801 Edwalla d. 24 Jun\u00e5 f.d.",
    "Casseuren vid Leufsta Bruk Herr Nils Bergsten, f\u00f6dd d. 9 Maji 1731 i Lleusta Bruk.",
    "F\u00f6r\u00e4ldrarne: Casseuren vid n\u00e4mnda Bruk Nils Bergsten och Frun, then \u00e4dla Matronan.",
    "Gifte sig p\u00e5 wanligt s\u00e4tt med efterl\u00e4mnada Fru, Johanna Elisabeth Norell, med hvilken, under n\u00e4ra 38 \u00e5rs sammanlefnad, haft \u00e5tskilliga barn, s\u00e5som S\u00f6ner och Thesslikes D\u00f6ttrar Besv\u00e4rad af sjukdom och tr\u00f6ttad af altf\u00f6r tr\u00e4gna g\u00f6rom\u00e5l vid Leusta, flyttade han med sitt hush\u00e5ld til Edwalla p\u00e5 1780-talet.",
    "Sedan September 1800 har han mer och mer blifvit mattad af en tiltagande hosta, hvilken ovanligen fl\u00f6dade af stinkande Materia, och gjorde, at han, alt sedan Pingst, k\u00e4mpat med d\u00f6den, hvilken ock efter en Gudelig Beredelse \u00e4ndade Hans dagar, sedan han h\u00e4r i f\u00f6rg\u00e4ngligheten Christeligen lefvat 70 1/2 \u00e5r.",
    "Bakom pr\u00e4sterskapets p\u00e5pekande vid 1812 \u00e5rs riksdag om vikten av att pr\u00e4stbevis f\u00f6reteddes i samband med inflyttning l\u00e5g s\u00e4kert en mycket negativ erfarenhet betr\u00e4ffande \u00e5tlydnaden av tidigare best\u00e4mmelser p\u00e5 omr\u00e5det.",
    "Liksom n\u00e4r det g\u00e4llt kyrkob\u00f6ckerna var det ursprungliga syftet med pr\u00e4stbevisen vid flyttning att i f\u00f6rsta hand tillgodose sj\u00e4lav\u00e5rdens behov.",
    "Detta framgick exempelvis av ett kungligt cirkul\u00e4rbrev ang\u00e5ende inflyttandes bevis fr\u00e5n kyrkoherden i utflyttningsorten m m den 8 november 1691, vari bl a dekreterades att ingen d\u00e4refter skulle f\u00e5 tilltr\u00e4de till nattvarden, som inte hade ett s\u00e4kert pass och bevis fr\u00e5n sj\u00e4las\u00f6rjaren i den f\u00f6rsamling d\u00e4r han tidigare vistats.",
    "Brevet avs\u00e5g ocks\u00e5 att hindra s\u00e5v\u00e4l b\u00f6nder som andra att \u00f6verge sitt r\u00e4tta hemvist och d\u00e4rigenom l\u00e4mna hustru och barn efter sig i stort el\u00e4nde och armod.",
    "Likas\u00e5 ville man f\u00f6rhindra att n\u00e5gon genom s\u00e5dan flykt skulle kunna skyla v\u00e5rdsl\u00f6shet i sin kristendom eller undandraga sig annan unders\u00e5tlig plikt och skyldighet.",
    "En ytterligare best\u00e4mmelse om flyttningsattest ungef\u00e4r ett halvsekel senare ger en talande bild av str\u00e4van att sl\u00e5 vakt om r\u00e4tt l\u00e4ra och leverne, n\u00e4mligen \"Kongl Maj:ts N\u00e5dige stadga och P\u00e5bud den 20 mars 1735 till h\u00e4mmande af hwarjehanda willfarelser, och deras utspridande, emot den rena Evangeliska L\u00e4ran\" d\u00e4r tredje stycket lyder som f\u00f6ljer.",
    "'P\u00e5 det Prediko Embetet m\u00e5 kunna hafwa s\u00e5 mycket b\u00e4ttre kundskap om de dem anf\u00f6rtrodde F\u00f6rsamblingars tillst\u00e5nd, s\u00e5 b\u00f6ra inga Husb\u00f6nder, (undantagande dem, som f\u00f6r sitt lefwerne \u00e4ro w\u00e4l bekante) Praeceptorer, Ki\u00f6pswenner, Ges\u00e4ller och L\u00e4rog\u00e5ssar, samt alt tienstefolck wid en Daler Silfwermynts wite, flyttia utur en F\u00f6rsambling til en annan, utan at hafwa den f\u00f6rra Kyrkioherdens Attest om sitt f\u00f6rde lefwerne, samt Kundskap i deras Christendoms stycken, och kommer det p\u00e5 Kyrkioherdens answar, efter lag, om han gifwer n\u00e5got annat bewis, \u00e4n han w\u00e4rckeligen f\u00f6rtient: och p\u00e5 det Kyrkioherden m\u00e5 med desto st\u00f6rre trygghet kunna utgifwa s\u00e5dane bewis, b\u00f6r den, som s\u00e5ledes t\u00e4ncker att flyttia, i \u00e5tminstone \u00e5tta dagar f\u00f6re flyttningstiden gifwa Kyrkioherden, utur hwilckens F\u00f6rsambling han flyttar, s\u00e5dant tilki\u00e4nna, s\u00e5 att Kyrkioherden honom d\u00e5 til slut ytterligare examinera kan. Sammaledes b\u00f6r och Tienstehionet, s\u00e5 snart det kommer i sin nya tienst, l\u00e4mna bem\u00e4lte Prestebewis \u00e5t sin Husbonde, och \u00e5ter innom en M\u00e5nad derefter, detsamma hos wederb\u00f6rande Kyrkioherde framte, eller och, ifall det ankomne Tienstehioneet intet skulle haft med sig s\u00e5dant beskied, d\u00e5 innom samma tid gifwa Kyrkioherden det tilki\u00e4nna, hwarefter Kyrkioherden b\u00f6r af Pr\u00e4sterskapet i den F\u00f6rsambling, hwarifr\u00e5n Tienstehionet kommit, gi\u00f6ra sig underr\u00e4ttad om dess kundskap i Christendommen, samt f\u00f6rde lefwerne, Hwilcket \u00e4fwen kommer att f\u00f6rst\u00e5s, om de ifr\u00e5n utrikes Orter ankomne Praeceptorer, M\u00e4stare, Ges\u00e4ller och Tienstehion.",
    "Och skulle wederb\u00f6rande Presterskap detta f\u00f6rsumma, s\u00e5 b\u00f6r, i den h\u00e4ndelse, en s\u00e5dan af Consistorio f\u00f6rsta g\u00e5ngen warnas, men om han widare dermed betr\u00e4des, kommer han derf\u00f6re, efter omst\u00e4ndigheterne, att plickta: \u00e4fwen som och Presterskapet skal wara aldeles f\u00f6rbudit, at taga n\u00e5gon betalning f\u00f6r de Attester, som de s\u00e5ledes utgifwa, och det wid Tijo Dal.",
    "Silf:mts b\u00f6ter, med mindre s\u00e4rskilte Kongl.",
    "Resolutioner det efterl\u00e5ta, hwilcka b\u00f6ter, tillika med det, som \u00e4r tagit f\u00f6r Attesten, b\u00f6r de fattige i Socknen hemfalla; Skolande Probstarne upp\u00e5 alt detta hafwa en noga upsickt, samt gifwa Consistorierne tilki\u00e4nna, hwad h\u00e4remot finnes f\u00f6rel\u00f6pa.\"",
    "Bland de m\u00e5nga olika f\u00f6reskrifter som d\u00e4refter tid efter annan utf\u00e4rdades betr\u00e4ffande pr\u00e4stbevis vid flyttning kan h\u00e4r n\u00e4mnas att pr\u00e4sterna genom Kungl Maj:ts N\u00e5diga Bref till konsistorierna den 16 december 1784 f\u00f6rbj\u00f6ds att utf\u00e4rda s\u00e5dana f\u00f6r personer som inte kunde f\u00f6rete uppb\u00f6rdsm\u00e4nnens kvittenser p\u00e5 kronoutskylderna.",
    "Emellertid hade detta brev icke \u00e5syftad verkan: de som visste med sig att de h\u00e4ftade f\u00f6r kronorestantier uraktl\u00e4t att anm\u00e4la flyttning Kronouppb\u00f6rdsm\u00e4nnen fick p\u00e5 detta s\u00e4tt inte upplysning av pr\u00e4sterskapet om deras hemvist och pr\u00e4sterna kunde \u00e5 sin sida inte draga f\u00f6rsorg om deras sj\u00e4lav\u00e5rd.",
    "D\u00e4rf\u00f6r \u00e4ndrades best\u00e4mmelsen genom Kongl.",
    "Resolution den 15 september 1790, p\u00e5 pr\u00e4stest\u00e5ndets besv\u00e4r s\u00e5lunda, att pr\u00e4stbevis inte skulle nekas vederb\u00f6rande men att beviset skulle f\u00f6rses med anteckning om resterande kronoutskylder.",
    "Enligt ett p\u00e5bud av \u00e5r 1811 skulle pr\u00e4sterskapet i flyttningsattest vitsorda tj\u00e4nstehjons mer eller mindre duglighet.",
    "Emellertid befriades pr\u00e4sterna fr\u00e5n denna skyldighet genom p\u00e5budet den 28 oktober 1812, dock att d\u00e4refter skulle i pr\u00e4stbeviset uttryckligen uts\u00e4ttas, om den flyttande var vanf\u00f6r eller of\u00f6rm\u00f6gen till arbete.",
    "Genom ett kungligt cirkul\u00e4rbrev den 20 januari 1865 fastst\u00e4lldes s\u00e5v\u00e4l nytt formul\u00e4r f\u00f6r flyttningsbetyg som ett kortare formul\u00e4r till \u00e5tskilliga f\u00f6r s\u00e4rskilda \u00e4ndam\u00e5l avsedda attester, s\u00e5som frejdbetyg, bevis om ledighet f\u00f6r \u00e4ktenskaps ing\u00e5ende o s v. Vid utf\u00e4rdandet av attesterna skulle \u00e4ndam\u00e5let anges.",
    "Blanketter skulle tryckas genom domkapitlens f\u00f6rsorg och mot visst pris tillhandah\u00e5llas de pastors\u00e4mbeten som s\u00e5 \u00f6nskade.",
    "P\u00e5 grund av att kyrkob\u00f6ckerna p\u00e5 \u00e5tskilliga h\u00e5ll f\u00f6rst\u00f6rts genom brand, otj\u00e4nligt f\u00f6rvaringsst\u00e4lle och s\u00e5 vidare besl\u00f6t 1840-1841 \u00e5rs riksdag att utdrag ur dop-, vigsel- och d\u00f6db\u00f6ckerna skulle g\u00f6ras efter varje \u00e5rs slut.",
    "Biskopar och domkapitel underr\u00e4ttades h\u00e4rom i cirkul\u00e4r d\u00e4r best\u00e4mmelserna sammanfattades under rubriken \"Om duplett-exemplar af vissa Kyrkob\u00f6cker\".",
    "I f\u00f6rsta och tredje punkterna i cirkul\u00e4ret f\u00f6reskrevs: 'To Att utdrag utur Kyrkob\u00f6ckerne Ofver f\u00f6dde, vigde och d\u00f6de efter slutet af hvarje \u00e5r verkst\u00e4lles, upptagande f\u00f6ljande uppgifter, nemligen utdraget utur Dopboken: uppgift \u00e5 barnets namn, dagen, d\u00e5 det f\u00f6ddes och d\u00f6ptes, samt F\u00f6r\u00e4ldrarnes namn, yrke och hemvist: utdraget ur D\u00f6dsl\u00e4ngden: uppgift \u00e5 den aflidnes namn, hemvist, d\u00f6dsdag och \u00e5lder, hvarjemte f\u00f6r minder\u00e5rig person uppgifves F\u00f6r\u00e4ldrarnes namn och yrke, samt f\u00f6r \u00e4ldre person dess yrke, \u00e4fvensom gifta eller ogifta tillst\u00e5nd: samt utdraget ur Vigselboken: uppgift \u00e5 Contrahenternes namn och hemvist, vigseldagen, samt Brudgummens' befattning, \u00e4fvensom Brudens, s\u00e5vida hon ej vistas i F\u00f6r\u00e4ldrarnas hus, hvilkas namn, s\u00e5 vidt ske kan, b\u00f6ra uppgifvas.",
    "3:o Att utdragen ur f\u00f6rrber\u00f6rde Kyrkob\u00f6cker komma att f\u00f6rvaras p\u00e5 de st\u00e4llen, hvarom Biskop och Consistorium, efter lokala f\u00f6rh\u00e5llanden, f\u00f6rordna, eller hvarom p\u00e5 Prestm\u00f6te i Stiften \u00f6verenskommes och beslutas. \"",
    "Duplettexemplaren skulle vid visitation bli f\u00f6rem\u00e5l f\u00f6r den granskning och unders\u00f6kning \"som i afseende p\u00e5 andra pastors \u00e5ligganden dervid ifr\u00e5gakommer.\"",
    "De s k duplettb\u00f6ckerna f\u00f6rdes till 1860, fr\u00e5n vilket \u00e5r s\u00e4rskilda f\u00f6reskrifter kom att g\u00e4lla betr\u00e4ffande rikets officiella statistik.",
    "De f\u00f6reskrivna skilda f\u00f6rvaringsplatserna f\u00f6r originalb\u00f6ckerna och utdragen ledde icke till n\u00e5gon allm\u00e4n \u00e5tg\u00e4rd.",
    "B\u00e5da har n\u00e4mligen som regel \u00e5terfunnits i kyrkoarkiven.",
    "Under 1800-talet nyorganiserades Sveriges statistik och statistiska centralbyr\u00e5n skapades 1858.",
    "Nya formul\u00e4r f\u00f6r folkbokf\u00f6ringen togs fram.",
    "Folkl\u00e4ngdernas sociala funktion blev allt viktigare genom att fattigv\u00e5rden b\u00f6rjade ta fastare former.",
    "\u00c5r 1894 best\u00e4mdes att husf\u00f6rh\u00f6rsl\u00e4ngden skulle ers\u00e4ttas av f\u00f6rsamlingsboken.",
    "Kraven p\u00e5 en f\u00f6r\u00e4ndrad folkbokf\u00f6ring \u00f6kade.",
    "I fr\u00e5ga om statistiken ledde detta till inr\u00e4ttandet av en statistisk centralbyr\u00e5 vars f\u00f6rste chef blev Fredrik Theodor Berg.",
    "- Fattigv\u00e5rden b\u00f6rjade f\u00e5 organiserade former och folkbokf\u00f6ringen fick \u00e4ven en social funktion.",
    "Mantalsskrivningsorten hade n\u00e4mligen betydelse n\u00e4r det g\u00e4llde att avg\u00f6ra vilken socken som hade ansvaret f\u00f6r de utslagna.",
    "I slutet av 1800-talet tillkom nya folkbokf\u00f6ringsb\u00f6cker och husf\u00f6rh\u00f6rsl\u00e4ngderna ersattes av f\u00f6rsamlingsb\u00f6cker.",
    "\u00c5ret 1812 blev ett m\u00e4rkes\u00e5r i den svenska folkbokf\u00f6ringens historia.",
    "Konungens befallningshavande skulle i forts\u00e4ttningen \"h\u00e5lla allvarsam hand\" \u00f6ver mantalsskrivningsf\u00f6rr\u00e4ttningen.",
    "Och kyrkan skulle st\u00e4lla hela sin ing\u00e5ende personk\u00e4nnedom och allt sitt befolkningsstatistiska material till f\u00f6rfogande.",
    "Genom att uraktl\u00e5ten uppgiftsplikt vid husf\u00f6rh\u00f6ren belades med b\u00f6ter fick dessa f\u00f6rr\u00e4ttningar en klart uttalad dubbel karakt\u00e4r genom att vara ett led i kontrollen av s\u00e5v\u00e4l personbest\u00e5ndet som de n\u00e4rvarandes kristendomskunskap.",
    "Emellertid gick Kungl Maj:t vid slutredigeringen av mantalsskrivningsf\u00f6rordningen vida ut\u00f6ver vad som p\u00e5 sommaren 1812 avsetts och planerats.",
    "Genom den f\u00f6reskrivna f\u00f6rteckningen \u00f6ver personer i femton\u00e5rs\u00e5ldern och upp\u00e5t \u00e5lades pr\u00e4sterna en arbetsb\u00f6rda som ingalunda rimmade med privilegiernas garanti, att de skulle vara \"ifr\u00e5n all lengdeskrivning - n\u00e5d.",
    "frikallade.\"",
    "Skyldigheten att uppr\u00e4tta f\u00f6rteckningen upph\u00f6rde ocks\u00e5 redan \u00e5r 1815.",
    "Allt eftersom \u00e5ren gick v\u00e4xte kraven p\u00e5 en radikal f\u00f6r\u00e4ndring p\u00e5 folkbokf\u00f6ringsomr\u00e5det allt starkare.",
    "Bristerna var alltfort i\u00f6gonfallande p\u00e5 tre omr\u00e5den, n\u00e4mligen n\u00e4r det g\u00e4llde den stora skillnaden mellan kyrkobokf\u00f6rd och mantalsskriven folkm\u00e4ngd, den bristande enhetligheten i fr\u00e5ga om kyrkoboksformul\u00e4ren och slutligen den otillr\u00e4ckliga tillsynen \u00f6ver kyrkobokf\u00f6ringen.",
    "Ett f\u00f6rslag till kyrkolag och s\u00e4rskilda lagar r\u00f6rande kyrkov\u00e4sendet samt kyrkostadgar framlades den 29 december 1846.",
    "F\u00f6rutom bl a regler f\u00f6r kyrkob\u00f6ckernas f\u00f6rande inneh\u00f6ll f\u00f6rslaget formul\u00e4r till husf\u00f6rh\u00f6rsl\u00e4ngd, f\u00f6delse- och dopbok, gifterm\u00e5lsbok, d\u00f6d- och begravningsbok, inflyttningsl\u00e4ngd, utflyttningsl\u00e4ngd samt flyttningsattest.",
    "Betr\u00e4ffande \u00f6vervakningen av kyrkobokf\u00f6ringen f\u00f6reslog de sakkunniga f\u00f6ljande: \"Ej m\u00e5 f\u00f6delse- och dopbok, gifterm\u00e5lsbok, eller d\u00f6d- och begrafningsbok brukas f\u00f6rr, \u00e4n prost \u00e5 hwart blad, sedan det med ordningsnummer \u00e4r f\u00f6rsedt, s\u00e5 ock \u00e5 permarnes inre sidor tecknat sitt namnm\u00e4rke, samt, \u00e5 f\u00f6rsta sidan, samtliga bladens antal.",
    "F\u00f6r prosts eget g\u00e4ll fullg\u00f6re den \u00e4ldste kyrkoherde, som inom prosteriet tj\u00e4nstg\u00f6r, och f\u00f6r Stockholms f\u00f6rsamlingar superintendent hwad f\u00f6r prost nu stadgat \u00e4r.\"",
    "Den s\u00e5lunda f\u00f6reslagna kontrollen torde ha inspirerats av franska f\u00f6rh\u00e5llanden, d\u00e4r de av civilmyndigheterna f\u00f6rda inskrivningsb\u00f6ckerna skulle h\u00e4ftade och paginerade utl\u00e4mnas av vederb\u00f6rande domare.",
    "Kommitterades f\u00f6rslag f\u00f6ranledde ingen \u00e5tg\u00e4rd.",
    "Den f\u00f6reslagna kontrollen innan kyrkob\u00f6ckerna togs i bruk hade avstyrkts av de flesta konsistorier s\u00e5som dels kr\u00e4nkande och dels detta oaktat ej betryggande.",
    "Problemet ang\u00e5ende en nyorganisation av den svenska statistiken togs vid 1853 -1854 \u00e5rs riksdag upp genom motioner i pr\u00e4ste och borgarst\u00e5nden om uppr\u00e4ttandet av en statistisk centralbyr\u00e5.",
    "Riksdagen besl\u00f6t i anledning h\u00e4rav anh\u00e5lla att Kungl Maj:t skulle l\u00e5ta utarbeta och framl\u00e4gga plan och f\u00f6rslag till ett statistiskt \u00e4mbetsverk, omfattande \u00e4ven tabellkommissionen.",
    "H\u00e4rigenom hade man kommit fram till ett realiserande av f\u00f6rslag och tankar som under n\u00e4rmare femtio \u00e5r sysselsatt riksdagsm\u00e4n och andra intresserade.",
    "Sedan riksdagen s\u00e5lunda i princip godtagit f\u00f6rslaget om en statistisk centralbyr\u00e5 \u00e5terstod nu att i detalj utforma planerna f\u00f6r detta \u00e4mbetsverk och att draga upp riktlinjerna f\u00f6r den officiella statistiken.",
    "Detta uppdrogs \u00e5t en kommitt\u00e9, som tillsattes av Kungl Maj:t den 7 december 1854 och som kallades 1854 \u00e5rs statistikkommitt\u00e9.",
    "Det mest betydelsefulla arbetet i kommitt\u00e9n utf\u00f6rdes av medicinalr\u00e5det Fredrik Theodor Berg.",
    "P\u00e5 officiellt uppdrag gjorde han en rundresa till flera av de l\u00e4nder, som kommit l\u00e4ngst i det statistiska arbetet.",
    "Mycket ofta \u00e5beropades ocks\u00e5 hans erfarenheter som st\u00f6d f\u00f6r kommitt\u00e9ns kritik av det d\u00e5varande tillst\u00e5ndet i v\u00e5rt land och dess f\u00f6rslag till f\u00f6rb\u00e4ttringar.",
    "Kommitt\u00e9n avl\u00e4mnade sitt bet\u00e4nkande den 18 juni 1856.",
    "I detta f\u00f6reslogs i avseende p\u00e5 den allm\u00e4nna organisationen av ett statistiskt \u00e4mbetsverk att detta under namnet Statistiska Tabell-kommissionen skulle vara underst\u00e4llt chefen f\u00f6r civildepartementet och best\u00e5 av tv\u00e5 avdelningar: en huvudsakligen r\u00e5dgivande, Statistiska Beredningen, och en huvudsakligen verkst\u00e4llande, Statistiska Tabellkommissionens Centralbyr\u00e5, f\u00f6rkortat till Statistiska Centralbyr\u00e5n.",
    "De viktigaste statistikgrenar, som enligt bet\u00e4nkandet skulle falla p\u00e5 centralbyr\u00e5ns lott var hela befolkningsstatistiken, uppgifter \u00f6ver areal och egendomsf\u00f6rdelning, lanthush\u00e5llningen med dess bin\u00e4ringar, allm\u00e4nna undervisningen, kommunikationsanstalterna, finanserna, fattigv\u00e5rden och kommunalv\u00e4sendet.",
    "I proposition till rikets st\u00e4nder den 30 oktober 1856 framlade Kungl Maj:t f\u00f6rslag i huvudsaklig \u00f6verensst\u00e4mmelse med bet\u00e4nkandets.",
    "Och genom riksdagsbeslut den 22 juli 1858 inr\u00e4ttades s\u00e5 den nya tabellkommissionen, som allts\u00e5 i sig innefattade s\u00e5v\u00e4l centralbyr\u00e5n som den statistiska beredningen.",
    "Den \u00e5r 1756 inr\u00e4ttade kungliga kommissionen \u00f6ver tabellverket uppl\u00f6stes den 31 juli 1858.",
    "Samtidigt tillkom den statistiska beredningen.",
    "Centralbyr\u00e5n b\u00f6rjade sin verksamhet m\u00e5ndagen den 2 augusti 1858.",
    "F\u00f6rutom att 1854 \u00e5rs statistikkommitt\u00e9 avl\u00e4mnade sitt nyss n\u00e4mnda bet\u00e4nkande gjorde kommitt\u00e9n en s\u00e4rskild hemst\u00e4llan hos Kungl Maj:t ang\u00e5ende \"formul\u00e4r f\u00f6r dop-, vigsel- och begrafningsb\u00f6cker samt husf\u00f6rh\u00f6rs-, in- och utflyttningsl\u00e4ngder. \"",
    "Sedan den d\u00e5varande tabellkommissionen avgivit infordrat yttrande h\u00e4r\u00f6ver fick densamma Kungl Maj:ts uppdrag att utarbeta f\u00f6rslag till de ifr\u00e5gavarande formul\u00e4ren.",
    "Efter \u00f6verl\u00e4ggningar med delegerade fr\u00e5n pr\u00e4stest\u00e5ndet avgav tabellkommissionen den 2 april 1857 en \"plan f\u00f6r insamlande av uppgifter till Sveriges befolkningsstatistik\", som \u00e4ven inneh\u00f6ll f\u00f6rslag till formul\u00e4r f\u00f6r kyrkob\u00f6cker och l\u00e4ngder.",
    "Sedan Kungl Maj: t d\u00e4refter infordrat utl\u00e5tande i \u00e4rendet av pr\u00e4stest\u00e5ndet och detta utl\u00e5tande, som dock \u00e5tf\u00f6ljdes av nya f\u00f6rslag till kyrkoboksformul\u00e4r, avgivits den 1 mars 1858, och sedan chefen f\u00f6r statistiska centralbyr\u00e5n efter domkapitlens med flera myndigheters h\u00f6rande, hemst\u00e4llt om \u00e5tg\u00e4rder i anledning av den nya planen f\u00f6r befolkningsstatistiken, utf\u00e4rdade Kungl Maj:t den 4 november 1859 kung\u00f6relse ang\u00e5ende meddelande av uppgifter till rikets officiella statistik.",
    "I kung\u00f6relsen stadgades bl a, att i st\u00e4llet f\u00f6r de dittills avl\u00e4mnade fem\u00e5rstabellerna skulle f\u00f6r varje f\u00f6rsamling, med undantag tills vidare f\u00f6r Stockholms stad, l\u00e4mnas uppgift till statistiska centralbyr\u00e5n om rikets folkm\u00e4ngd den 31 december 1860 och senare f\u00f6r samma dag vart femte \u00e5r i form av utdrag \"ur den s\u00e5 kallade husf\u00f6rh\u00f6rsl\u00e4ngden eller f\u00f6rteckningen \u00f6ver f\u00f6rsamlingen tillh\u00f6rande personer.\"",
    "Vidare skulle fr\u00e5n och med \u00e5r 1860 de \u00e5rliga uppgifterna om f\u00f6dda, vigda och d\u00f6da avges till statistiska centralbyr\u00e5n i form av utdrag ur f\u00f6delse-, vigsel- och d\u00f6db\u00f6ckerna.",
    "Utdragen skulle l\u00e4mnas p\u00e5 fastst\u00e4llda formul\u00e4r, l\u00e4mpliga att \u00e4ven ers\u00e4tta de \u00e5r 1841 f\u00f6reskrivna duplettexemplaren av dessa b\u00f6cker.",
    "F\u00f6r varje f\u00f6rsamling skulle \u00e4ven \u00e5rligen till statistiska centralbyr\u00e5n avges en summarisk redog\u00f6relse f\u00f6r folkm\u00e4ngdens f\u00f6r\u00e4ndringar under det sistf\u00f6rflutna \u00e5ret, varj\u00e4mte likas\u00e5 \u00e5rligen skulle till centralbyr\u00e5n l\u00e4mnas uppgifter ang\u00e5ende av konsistorierna utf\u00e4rdade skiljobrev.",
    "F\u00f6r \u00e5stadkommande av en s\u00e5 l\u00e5ngt m\u00f6jligt fullst\u00e4ndig och tillf\u00f6rlitlig statistik \u00f6ver d\u00f6dsorsaker l\u00e4mnades utf\u00f6rliga f\u00f6reskrifter ang\u00e5ende bland annat l\u00e4kares skyldighet att l\u00e4mna d\u00f6dsorsaksintyg.",
    "Dessa f\u00f6reskrifter skulle till\u00e4mpas fr\u00e5n och med den 1 juli 1860.",
    "P\u00e5 grund av skiljaktigheterna mellan tabellkommissionens och pr\u00e4stest\u00e5ndets f\u00f6rslag till formul\u00e4r f\u00f6r kyrkobokf\u00f6ringen upptogs i 1859 \u00e5rs kung\u00f6relse icke n\u00e5gra direkta f\u00f6reskrifter om kyrkob\u00f6ckernas f\u00f6rande.",
    "I st\u00e4llet anbefalldes chefen f\u00f6r statistiska centralbyr\u00e5n att efter \u00f6verl\u00e4ggning med delegerade, som pr\u00e4stest\u00e5ndet \u00e4gde att utse, avge f\u00f6rslag till de f\u00f6r\u00e4ndringar i formul\u00e4ren, som kunde befinnas \u00e4ndam\u00e5lsenliga.",
    "I cirkul\u00e4r till domkapitlen den 27 april 1860 fastst\u00e4llde Kungl Maj:t avgivna f\u00f6rslag till formul\u00e4r f\u00f6r in- och utflyttnings- samt husf\u00f6rh\u00f6rsl\u00e4ngderna.",
    "Vad betr\u00e4ffade husf\u00f6rh\u00f6rsl\u00e4ngden medgavs r\u00e4tt att anv\u00e4nda denna f\u00f6r en tid av fem eller tio \u00e5r.",
    "I fr\u00e5ga om ministerialb\u00f6ckerna \u00e5ter \u00f6verl\u00e4mnades till konsistorierna att efter samr\u00e5d med stiftets pr\u00e4sterskap v\u00e4lja mellan tv\u00e5 framlagda alternativ, med r\u00e4tt att h\u00e4rvid vidtaga mindre \u00e4ndringar och att meddela de f\u00f6reskrifter ur en av pr\u00e4sterskapets delegerade avgiven promemoria f\u00f6r kyrkob\u00f6ckernas f\u00f6rande, som hade s\u00e4rskild anknytning till antaget formul\u00e4r.",
    "Som tidigare n\u00e4mnts kom mantalsl\u00e4ngden tidigt att fungera b\u00e5de som skattel\u00e4ngd och som instrument f\u00f6r den sociala kontrollen.",
    "Fr\u00e5gan om skyldigheten att underh\u00e5lla de v\u00e4rnl\u00f6sa blev s\u00e4rskilt br\u00e4nnande under t ex de sv\u00e5ra missv\u00e4xt\u00e5ren i b\u00f6rjan av 1780-talet.",
    "N\u00f6den och en bristande f\u00f6rst\u00e5else f\u00f6r alla m\u00e4nniskors lika v\u00e4rde bidrog till att regler tidtals skapades som f\u00f6r v\u00e5r egen tid ter sig helt fr\u00e4mmande.",
    "Vid mitten av 1800-talet kom efter m\u00e5nga utredningar tvenne fattigv\u00e5rdsf\u00f6rordningar med i varje fall viss mildring av reglerna.",
    "I 1847 \u00e5rs f\u00f6rordning ang\u00e5ende fattigv\u00e5rden i riket skilde sig s\u00e5v\u00e4l hemortsr\u00e4ttsreglerna som persons flyttningsr\u00e4tt helt fr\u00e5n tidigare stadganden.",
    "Enligt huvudbest\u00e4mmelsen skulle var och en tillh\u00f6ra det fattigv\u00e5rdssamh\u00e4lle d\u00e4r han under tre p\u00e5 varandra f\u00f6ljande \u00e5r stadigt vistats utan att ha \u00e5tnjutit fattigunderst\u00f6d.",
    "F\u00f6rs\u00f6rjningsorten var allts\u00e5 inte l\u00e4ngre direkt bunden vid mantalsskrivningen utan i st\u00e4llet avh\u00e4ngig vistandet.",
    "Vid fastst\u00e4llandet av den tidpunkt, d\u00e5 vistandet skulle anses ha b\u00f6rjat utnyttjas i f\u00f6rsta hand kyrkobokf\u00f6ringen och i andra mantalsskrivningen enligt regeln att den flyttande skulle anses ha stadigt vistats inom fattigv\u00e5rdssamh\u00e4llet fr\u00e5n den dag d\u00e5 flyttningsbetyget avl\u00e4mnats till pastors\u00e4mbetet eller, om s\u00e5 inte skett, fr\u00e5n den dag d\u00e5 vederb\u00f6rande blivit eller borde ha blivit mantalsskriven.",
    "Den mest genomgripande f\u00f6r\u00e4ndring som kom till st\u00e5nd genom 1847 \u00e5rs f\u00f6rordning var att fattigv\u00e5rdssamh\u00e4llle inte l\u00e4ngre hade m\u00f6jlighet att hindra en persons inflyttning genom att v\u00e4gra honom mantalsskrivning.",
    "Beslut av sockenst\u00e4mma eller fattigv\u00e5rdssamh\u00e4lle om f\u00f6rbud mot inflyttning fr\u00e5n annat fattigv\u00e5rdssamh\u00e4lle skulle vara ogiltigt.",
    "Emellertid v\u00e4ckte f\u00f6reskrifterna i fattigv\u00e5rdsstadgan stor opposition.",
    "N\u00e4stan omedelbart efter dess ikrafttr\u00e4dande hemst\u00e4llde man om revision av f\u00f6reskrifterna om f\u00f6rs\u00f6rjningsort.",
    "I en ny fattigv\u00e5rdsf\u00f6rordning av \u00e5r 1853 \u00e5tergick man till att l\u00e5ta mantalsskrivningen vara best\u00e4mmande f\u00f6r en persons f\u00f6rs\u00f6rjningsort.",
    "I fr\u00e5ga om fattigf\u00f6rs\u00f6rjning skulle var och en tillh\u00f6ra det fattigv\u00e5rdssamh\u00e4lle d\u00e4r han f\u00f6rfattningsenligt var eller bort vara mantalsskriven d\u00e5 behov av underst\u00f6d uppstod.",
    "F\u00f6r att fattigv\u00e5rdssamh\u00e4llet skulle skyddas vid inflyttning av ekonomiskt svaga personer var emellertid denna huvudregel f\u00f6rknippad med vissa karensbest\u00e4mmelser g\u00e4llande bl a en sexm\u00e5nadersperiod.",
    "N\u00e5gon m\u00f6jlighet f\u00f6r sockenst\u00e4mma eller fattigv\u00e5rdssamh\u00e4lle att ingripa i den fria flyttningsr\u00e4tten f\u00f6rel\u00e5g inte heller enligt 1853 \u00e5rs stadganden.",
    "Den \u00e5r 1812 fastst\u00e4llda mantalsskrivningsf\u00f6rordningen g\u00e4llde i det n\u00e4rmaste ett halvsekel.",
    "Den efterf\u00f6ljdes av Kongl Maj:ts N\u00e5diga f\u00f6rordning ang\u00e5ende Mantals- och Skattskrifningarnes f\u00f6rr\u00e4ttande den 20 juli 1861.",
    "F\u00f6r en fullst\u00e4ndig komplettering av mantalsl\u00e4ngden f\u00f6reskrevs nu att pastor f\u00f6re den 15 januari skulle tillst\u00e4lla h\u00e4radsskrivaren fullst\u00e4ndig f\u00f6rteckning p\u00e5 alla f\u00f6r\u00e4ndringar genom in- och utflyttningar samt f\u00f6delser och d\u00f6dsfall efter senaste mantalsskrivningen och intill slutet av sistf\u00f6rflutna \u00e5ret.",
    "En annan nyhet var att personer, som ett \u00e5r varit mantalsskrivna i distriktet men vid n\u00e4sta \u00e5rs mantalsskrivning icke uppeh\u00f6ll sig i orten och vars fr\u00e5nvaro ej kunde f\u00f6rklaras genom anteckningar i husf\u00f6rh\u00f6rsl\u00e4ngden, skulle uppf\u00f6ras i en s\u00e4rskild f\u00f6rteckning.",
    "Sedan vederb\u00f6rande l\u00e4nsman eller stadsfiskal l\u00e4mnats k\u00e4nnedom om f\u00f6rteckningen skulle denna bil\u00e4ggas mantalsl\u00e4ngden.",
    "En bestyrkt avskrift skulle ins\u00e4ndas till Konungens befallningshavande.",
    "Uppr\u00e4ttandet av denna f\u00f6rteckning kan s\u00e4gas vara v\u00e5rt lands f\u00f6rsta registrering av obefintliga.",
    "En f\u00f6ruts\u00e4ttning f\u00f6r att best\u00e4mmelsen skulle ha f\u00e5tt praktisk betydelse hade givetvis varit \u00e5liggande f\u00f6r de myndigheter, som fick del av uppgifterna, att s\u00f6ka uppsp\u00e5ra de obefintliga och f\u00e5 dem registrerade i vanlig ordning.",
    "Fr\u00e5nvaron av s\u00e5dana best\u00e4mmelser gjorde att man p\u00e5 sina h\u00e5ll s\u00e5 sm\u00e5ningom helt enkelt uraktl\u00e4t att uppr\u00e4tta f\u00f6rteckningarna.",
    "I ett kungligt cirkul\u00e4r \u00e5r 1865 f\u00f6rordnades bl a att namnet p\u00e5 varje person, som vid mantalsskrivning inf\u00f6rts i den nyss n\u00e4mnda s\u00e4rskilda f\u00f6rteckningen, skulle i husf\u00f6rh\u00f6rsl\u00e4ngden med tydlig h\u00e4nvisning \u00f6verflyttas till ett i slutet av l\u00e4ngden reserverat utrymme.",
    "Detta var allts\u00e5 b\u00f6rjan till den \u00e5r 1894 lagstadgade boken \u00f6ver obefintliga, som f\u00f6rst \u00e5r 1968 avl\u00f6stes av det nuvarande obefintligregistret.",
    "I allm\u00e4nhet antecknades obefintlighetsklientelet \u00e4nnu l\u00e5ngt fram p\u00e5 1900-talet i en s\u00e4rskilt rubricerad avdelning i slutet av f\u00f6rsamlingsboken.",
    "Mot slutet av 1800-talet kom nya regler f\u00f6r folkbokf\u00f6ringen i riket genom en f\u00f6rordning ang\u00e5ende kyrkob\u00f6ckers f\u00f6rande av den 6 augusti 1894 och f\u00f6rordningen ang\u00e5ende mantalsskrivning av samma datum.",
    "1 1673 \u00e5rs mantalskommissarieinstruktion f\u00f6reskrevs att mantalskommissarien skulle h\u00e5lla \"et fullkombligit protocoll, \u00d6fwer alt det som dher wijdh passerar, och hans tienst och f\u00f6rr\u00e4ttande ang\u00e5\u00e5r.",
    ".",
    ".",
    "\".",
    "Instruktionen av \u00e5r 1693 inneh\u00f6ll m\u00e4rkligt nog ingen f\u00f6reskrift om protokoll vid f\u00f6rr\u00e4ttningen.",
    "Protokoll synes d\u00e4refter ha f\u00f6rts endast i ringa utstr\u00e4ckning trots att s\u00e5dant borde ha erfordrats s\u00e4rskilt sedan mantalsskrivningen blivit avg\u00f6rande f\u00f6r en sockens skyldighet att l\u00e4mna fattigunderst\u00f6d.",
    "F\u00f6rst i 1894 \u00e5rs mantalsskrivningsf\u00f6rordning f\u00f6reskrevs \u00e5nyo skyldighet f\u00f6r f\u00f6rr\u00e4ttningsmannen att f\u00f6ra protokoll vid mantalsskrivningen.",
    "I ett den 2 december 1890 avgivet bet\u00e4nkande med f\u00f6rslag till ordnande av kyrkobokf\u00f6ringen i riket m m f\u00e5r man en intressant inblick i hur exempelvis utl\u00e4nningar dittills behandlats i kyrkobokf\u00f6ringsh\u00e4nseende.",
    "I brist p\u00e5 f\u00f6reskrifter hade praxis varit mycket v\u00e4xlande.",
    "I en del f\u00f6rsamlingar upptogs utl\u00e4nningar i s\u00e5v\u00e4l husf\u00f6rh\u00f6rsl\u00e4ngden som i ministerialb\u00f6ckerna.",
    "I andra \u00e5ter tog man inte upp dem i husf\u00f6rh\u00f6rsl\u00e4ngderna och endast undantagsvis i ministerialb\u00f6ckerna.",
    "Det vanligaste f\u00f6rfaringss\u00e4ttet synes ha varit att d\u00e5 en utl\u00e4nning i Sverige erh\u00f6ll pr\u00e4sterligt bitr\u00e4de vid dop, vigsel eller jordf\u00e4stning anteckning gjordes i ministerialb\u00f6ckerna med numrering i dessa, om vederb\u00f6rande var upptagen i husf\u00f6rh\u00f6rsl\u00e4ngden, och annars utan numrering.",
    "Uppkommen fr\u00e5ga om uppr\u00e4ttande av ett alfabetiskt register \u00f6ver f\u00f6rsamlingens medlemmar mottogs kyligt av de sakkunniga: \"Visserligen vore det stundom beqv\u00e4mt att hafva ett s\u00e5dant register, men besv\u00e4ret att uppr\u00e4tta ett s\u00e5dant och h\u00e5lla det i komplett st\u00e5nd skola s\u00e4kerligen de flesta pastorer ej anse uppv\u00e4gas af arbetet att n\u00e5gon g\u00e5ng anst\u00e4lla n\u00e5gon stunds eller timmes s\u00f6kande.\"",
    "Genom 1894 \u00e5rs kyrkobokf\u00f6ringsf\u00f6rordning fastst\u00e4lldes enhetliga formul\u00e4r f\u00f6r ministerialb\u00f6cker.",
    "Samtidigt h\u00e4rmed ersattes under en \u00f6verg\u00e5ngsperiod av sex \u00e5r husf\u00f6rh\u00f6rsl\u00e4ngderna med f\u00f6rsamlingsb\u00f6cker.",
    "Ut\u00f6ver den ovan n\u00e4mnda boken \u00f6ver obefintliga tillkom nu ocks\u00e5 konfirmationsbok.",
    "Utbytet av ordet husf\u00f6rh\u00f6rsl\u00e4ngd mot beteckningen f\u00f6rsamlingsbok motiverades bl a med att husf\u00f6rh\u00f6ren inte l\u00e4ngre hade samma betydelse som tidigare och att s\u00e5dana vid denna tid inte ens f\u00f6rekom \u00f6verallt.",
    "I en kommunionl\u00e4ngd skulle enligt f\u00f6rsamlingsboken inf\u00f6ras f\u00f6rsamlingens samtliga konfirmerade medlemmar, varj\u00e4mte anteckningar skulle g\u00f6ras om nattvardsg\u00e5ng.",
    "I l\u00e4ngden skulle antecknas personernas bostad, namn och yrke, varj\u00e4mte fanns fem kolumner, en f\u00f6r varje \u00e5r under en fem\u00e5rsperiod, f\u00f6r anteckning om nattvardsg\u00e5ng.",
    "I reglerna till l\u00e4ngdens f\u00f6rande angavs att densamma genom tudelning av kolumnerna kunde anv\u00e4ndas i tio \u00e5r.",
    "Efter endast n\u00e5gra \u00e5r f\u00f6reskrevs en mycket m\u00e4rklig formulering vid anteckning av lekmannadop.",
    "Efter m\u00e5nga stridigheter, varvid bl a lekmannadopen bed\u00f6mts som en allvarlig \u00f6vertr\u00e4delse av kyrklig ordning och pr\u00e4sterna s\u00e5lunda icke ansett sig kunna godtaga en f\u00f6reskriven anteckning D\u00f6pt av lekman utf\u00e4rdades den 18 mars 1898 ett cirkul\u00e4r, enligt vilket lekmannadop skulle anges med orden Icke av svenska kyrkan d\u00f6pt.",
    "Denna anteckningsform, genom vilken man allts\u00e5 beskrev n\u00e5got som skett genom att s\u00e4ga att n\u00e5gonting icke skett, kom underligt nog att anv\u00e4ndas i kyrkobokf\u00f6ringen i mer \u00e4n ett halvsekel.",
    "Folkbokf\u00f6ringens fortsatta utveckling under 1900-talet skedde etappvis.",
    "Ett stort steg togs p\u00e5 40-talet d\u00e5 l\u00e4nsbyr\u00e5er med pl\u00e5tregister \u00f6ver befolkningen inr\u00e4ttades.",
    "Tjugo \u00e5r senare blev det dags f\u00f6r datorernas int\u00e5g och centrala folkbokf\u00f6rings- och uppb\u00f6rdsn\u00e4mnden (CFU) bildades som centralmyndighet f\u00f6r bl a folkbokf\u00f6ringen.",
    "Den senaste tidens debatt har handlat om folkbokf\u00f6ringens framtida hemvist - ska den ligga kvar hos pastors\u00e4mbetena eller f\u00f6ras \u00f6ver till f\u00f6rs\u00e4kringskassorna eller till de lokala skattemyndigheterna?",
    "Folkbokf\u00f6ringens betydelse har v\u00e4l f\u00f6rst under de senaste decennierna vunnit mera allm\u00e4nt erk\u00e4nnande.",
    "S\u00e4rskilt g\u00e4ller detta kyrkobokf\u00f6ringen.",
    "\u00c4nnu p\u00e5 1940-talet kunde man i ett arbete i kyrkor\u00e4tt till stor f\u00f6rv\u00e5ning l\u00e4sa bl a det f\u00f6ga uppskattande betraktelses\u00e4ttet att kyrkobokf\u00f6ringen numera \"nedsjunkit till en f\u00f6rberedelse \u00e5t den uteslutande borgerliga intressen tj\u00e4nande mantalsskrivningen. \"",
    "Vid slutet av samma decennium kom fr\u00e5gorna om den kyrkliga registreringen i blickpunkten i m\u00e4nga f\u00f6rsamlingar p\u00e5 grund av den d\u00e5 f\u00f6r f\u00f6rsta g\u00e5ngen i lag stadgade allm\u00e4nna skyldigheten f\u00f6r f\u00f6rsamlingarna att tillhandah\u00e5lla pastor skrivbitr\u00e4de, d\u00e4rest f\u00f6rh\u00e5llandena s\u00e5 p\u00e5kallade.",
    "N\u00e4r skrivbitr\u00e4desfr\u00e5gan kom upp till behandling h\u00e4nde det p\u00e5 sina h\u00e4ll att man fr\u00e5gade hur m\u00e4nga b\u00f6cker pr\u00e4sten egentligen hade absolut skyldighet att f\u00f6ra.",
    "Denna okunnighet hade sin grund i de kyrkliga myndigheternas bristande information om kyrkobokf\u00f6ringens betydelse.",
    "Domkapitlens intresse h\u00e4rvidlag har hittills varit mycket bristf\u00e4lligt.",
    "S\u00e5 sent som i april 1982 uppgav en av v\u00e5r kyrkas h\u00f6gste ledare i en tidningsintervju att den kyrkliga registreringen p\u00e5g\u00e5tt sedan 1749.",
    "Vad som v\u00e4l med r\u00e4tta f\u00f6rv\u00e5nar m\u00e5nga i expeditionsarbetet engagerade \u00e4nnu i dag \u00e4r att i lag fastst\u00e4llda formul\u00e4r f\u00f6r kyrkob\u00f6cker som tidigare n\u00e4mnts kom f\u00f6rst under 1800-talets senare h\u00e4lft.",
    "Men man f\u00e5r \u00e5 andra sidan inte l\u00e5ta denna f\u00f6rv\u00e5ning skymma v\u00e4rdet av den stora administrativa skicklighet och den ansvarsk\u00e4nsla som kom att s\u00e4tta sin pr\u00e4gel p\u00e5 den organisatoriska utvecklingen inom kyrkobokf\u00f6ringen just under denna tid.",
    "Kyrkobokf\u00f6ringsf\u00f6rordningen av \u00e5r 1894 kom i stort sett att bli ledande f\u00f6r befolkningsregistreringen under ett halvsekel.",
    "Visserligen ersattes f\u00f6rfattningen av andra, till en b\u00f6rjan av f\u00f6rordningen den 23 december 1910 och d\u00e4refter av kyrkobokf\u00f6ringsf\u00f6rordningen den 3 december 1915, men dessa sistn\u00e4mnda f\u00f6rfattningar ansl\u00f6t sig i huvudsak till den f\u00f6rsta i fr\u00e5ga om yttre anordning och formul\u00e4r.",
    "I 1890 \u00e5rs bet\u00e4nkande ang\u00e5ende kyrkoskrivningen i riket p\u00e5talades att det r\u00e5dande bruket att flyttningsbetyg utf\u00e4rdades till obest\u00e4md ort givit anledning till \"ganska mycken oreda i kyrkoskrifningsafseende. \"",
    "Detta ledde till best\u00e4mmelser i 1894 \u00e5rs kyrkobokf\u00f6ringsf\u00f6rordning, dels att flyttningsbetyg icke fick utf\u00e4rdas till obest\u00e4md ort och dels att pastor, som mottog flyttningsbetyg utf\u00e4rdat till annan f\u00f6rsamling \u00e4n den, dit inflyttning skedde, skulle h\u00e4rom underr\u00e4tta den f\u00f6rsamling som utf\u00e4rdat betyget.",
    "Best\u00e4mmelserna kvarstod i 1910 \u00e5rs kyrkobokf\u00f6ringsf\u00f6rordning.",
    "Genom 1915 \u00e5rs f\u00f6rordning \u00e4ter inf\u00f6rdes det \u00e4nnu g\u00e4llande s k slutna systemet vid flyttning inom Sverige.",
    "Fr\u00e5n b\u00f6rjan innebar detta att s\u00e5 snart flyttningsbetyg, utf\u00e4rdat till f\u00f6rsamling inom riket, inl\u00e4mnades p\u00e5 pastorsexpedition, \u00e5l\u00e5g det pastor d\u00e4r att h\u00e4rom underr\u00e4tta pastor i den f\u00f6rsamling, varifr\u00e5n betyget utf\u00e4rdats.",
    "Meddelandet gjordes p\u00e5 s k avi om inflyttning.",
    "Den som f\u00f6re \u00e4r 1916 uttog flyttningsbetyg till f\u00f6rsamling inom riket avf\u00f6rdes samtidigt ur f\u00f6rsamlingsboken som utflyttad.",
    "Genom den nya best\u00e4mmelsen kom vederb\u00f6rande att avf\u00f6ras f\u00f6rst sedan avi om inflyttning inkommit fr\u00e5n inflyttningsf\u00f6rsamlingen.",
    "S\u00e5som utflyttningsdag antecknades i den gamla f\u00f6rsamlingen den p\u00e5 avin angivna inflyttningsdagen i den nya.",
    "P\u00e5 detta s\u00e4tt kom allts\u00e5 i forts\u00e4ttningen in- och utflyttningsdag vid flyttning mellan f\u00f6rsamlingar inom riket att sammanfalla.",
    "I folkbokf\u00f6ringskommitt\u00e9ns bet\u00e4nkande den 7 november 1944 f\u00f6reslog kommitt\u00e9n en markant \u00e4ndring i fr\u00e5ga om in- och utflyttningsdag.",
    "Kommitt\u00e9n erinrade h\u00e4rvid om att anteckning om utf\u00e4rdat flyttningsbetyg gjordes i utflyttningsf\u00f6rsamlingens f\u00f6rsamlingsbok, varigenom vederb\u00f6rande hindrades att d\u00e4r vidare utf\u00e5 annat pr\u00e4stbetyg \u00e4n nytt flyttningsbetyg.",
    "D\u00e5 flyttningsbetyg enligt den i bet\u00e4nkandet f\u00f6reslagna nyordningen icke vidare skulle - utom i s\u00e4rskilda undantagsfall - utf\u00e4rdas, bortf\u00f6ll denna s\u00e4kerhetssp\u00e4rr, vilket enligt kommitt\u00e9n kunde medf\u00f6ra ol\u00e4genheter.",
    "Komitt\u00e9n f\u00f6reslog d\u00e4rf\u00f6r att s\u00e5som sammanfallande in- och utflyttningsdag skulle antecknas den dag, d\u00e5 den flyttande i samband med personaktens \u00f6vers\u00e4ndande till inflyttningsorten avf\u00f6rdes ur utflyttningsf\u00f6rsamlingens f\u00f6rsamlingsbok.",
    "F\u00f6rslaget f\u00f6ranledde dock ingen \u00e4ndring.",
    "Sedan flyttningsbetygen avskaffats g\u00e4ller s\u00e5som sammanfallande in- och utflyttningsdag vid flyttning inom riket den dag, som den nya f\u00f6rsamlingen antecknar s\u00e5som inflyttningsdag p\u00e5 rekvisition av vederb\u00f6randes personakt hos utflyttningsf\u00f6rsamlingen.",
    "Det h\u00e4r beskrivna slutna flyttningssystemet till\u00e4mpas enligt den internordiska flyttningskung\u00f6relsen den 5 september 1969 fr o m den I oktober samma \u00e5r vid flyttning till Sverige fr\u00e5n Danmark, Finland, Island eller Norge eller fr\u00e4n Sverige till n\u00e5got av dessa l\u00e4nder.",
    "Best\u00e4mmelserna har sedan kommit att g\u00e4lla \u00e4ven F\u00e4r\u00f6arna fr om den I juli 1970 samt Gr\u00f6nland fr o m den l juli 1972.",
    "Under \u00e5ren 1946 och 1967 kom genomgripande reformer p\u00e5 omr\u00e5det.",
    "Den f\u00f6rsta kom att regleras av folkbokf\u00f6ringsf\u00f6rordningen den 28 juni 1946, kyrkobokf\u00f6ringskung\u00f6relsen den 30 december samma \u00e5r och mantalsskrivningskung\u00f6relsen den 25 augusti 1947.",
    "Ett nytt led tillfogades folkbokf\u00f6ringssystemet fr o m september 1946 genom l\u00e4nsbyr\u00e5erna f\u00f6r folkbokf\u00f6ringen, som utrustades med pr\u00e4glingsmaskiner f\u00f6r pr\u00e4gling av tryckpl\u00e5tar och adresseringsmaskiner f\u00f6r tryckning medelst pl\u00e5tarna av kort, l\u00e4ngder, debetsedlar osv.",
    "En pl\u00e5t pr\u00e4glades f\u00f6r varje inom l\u00e4net kyrkobokf\u00f6rd person.",
    "Pastors\u00e4mbetena fick f\u00f6rsamlings- och anvg\u00e5ngsregister, best\u00e5ende av avtryckskort fr\u00e4n l\u00e4nsbyr\u00e5n.",
    "Dessa kort anv\u00e4ndes ocks\u00e5 av pastors\u00e4mbetena vid deras avisering till l\u00e4nsbyr\u00e5n om vigslar, d\u00f6dsfall osv.",
    "Statistiska centralbyr\u00e5n kom att i egenskap av riksbyr\u00e5 f\u00f6r folkbokf\u00f6ringen ut\u00f6va den centrala ledningen av och tillsynen \u00f6ver folkbokf\u00f6ringen i riket.",
    "Skriftliga mantalsuppgifter skulle avl\u00e4mnas av samtliga uppgiftspliktiga personer.",
    "Roteombud gick pastor och mantalsskrivningsf\u00f6rr\u00e4ttaren till handa med st\u00f6d av sin orts- och personk\u00e4nnedom.",
    "Andra nyheter var personakterna.",
    "F\u00f6delsenummer fastst\u00e4lldes f\u00f6r varje person.",
    "Enligt best\u00e4mmelserna i 1946 \u00e5rs folkbokf\u00f6ringsf\u00f6rordning skulle domkapitlet vid ut\u00f6vandet av det dem \u00e5liggande inseendet \u00f6ver kyrkobokf\u00f6ringen bitr\u00e4das av kyrkobokf\u00f6ringsinspekt\u00f6rer.",
    "I varje stift skulle finnas en inspekt\u00f6r, dock att Konungen d\u00e4r s\u00e5 fanns erforderligt \u00e4gde besluta att flera inspekt\u00f6rer skulle finnas inom visst stift.",
    "Den 14 september 1946 f\u00f6rordnades s\u00e5 21 inspekt\u00f6rer.",
    "Antalet \u00e4r numera 24, sedan G\u00f6teborgs stift indelats i tre samt Lule\u00e5 och Stockholms stift i vartdera tv\u00e5 inspektionsomr\u00e5den.",
    "Enligt s\u00e4rskild instruktion tillh\u00f6r det kyrkobokf\u00f6ringsinspekt\u00f6rs uppgifter att skaffa sig k\u00e4nnedom om hur pastors\u00e4mbetena bedriver kyrkobokf\u00f6ringen, bl a genom personliga bes\u00f6k tid efter annan.",
    "Han skall ocks\u00e5 p\u00e5peka fel eller brister och s\u00e4ttet f\u00f6r r\u00e4ttelser eller f\u00f6rb\u00e4ttringar samt i fall, d\u00e5 \u00e5tg\u00e4rd av domkapitlet eller riksskatteverket beh\u00f6vs, underr\u00e4tta den i fallet beh\u00f6riga myndigheten.",
    "Genom kung\u00f6relse den 16 december 1949 kom nya best\u00e4mmelser ang\u00e5ende befolkningsstatistiken.",
    "H\u00e4rigenom upph\u00e4vdes 1859 \u00e5rs statistikkung\u00f6relse och \u00e5tskilliga till denna anknutna s\u00e4rskilda best\u00e4mmelser.",
    "Kung\u00f6relsen \u00e4r 1859, som faktiskt bl a inneh\u00f6ll f\u00f6reskrift om folkr\u00e4kning \u00e4r 1860 och d\u00e4refter vart femte \u00e4r, ledde endast delvis till efterf\u00f6ljd.",
    "S\u00e5lunda utf\u00f6rdes folkr\u00e4kningar under perioden 1860-1930 endast vart tionde \u00e5r och f\u00f6rst d\u00e4refter vart femte \u00e5r med undantag f\u00f6r \u00e5r 1955.",
    "\u00c4r 1960 h\u00f6lls folkr\u00e4kning i kombination med bostadsr\u00e4kning.",
    "Fr\u00e4n och med \u00e5r 1965 sker folk- och bostadsr\u00e4kning vart femte \u00e4r i statistiska centralbyr\u00e5ns regi.",
    "F\u00f6rst fr o m 1950 \u00e5rs folkr\u00e4kning befriades enligt kung\u00f6relsen 1949 pastors\u00e4mbetena fr\u00e5n det betungande arbetet med uppr\u00e4ttandet av utdrag ur f\u00f6rsamlingsboken.",
    "Grundmaterialet f\u00f6r folkr\u00e4kning blev d\u00e5 mantalsl\u00e4ngd och mantalsuppgifter.",
    "Likas\u00e5 ersattes samtidigt de dittills till statistiska centralbyr\u00e5n l\u00e4mnade utdragen ur ministerialb\u00f6ckerna med de avier r\u00f6rande f\u00f6delser, vigslar och d\u00f6dsfall som pastors\u00e4mbetena tillst\u00e4llde l\u00e4nsbyr\u00e5n och av dessa vidarebefordrades till statistiska centralbyr\u00e5n.",
    "Den \u00e5r 1859 p\u00e5bjudna summariska redog\u00f6relsen till statistiska centralbyr\u00e5n ang\u00e5ende folkm\u00e4ngds\u00e4ndringar under det sistf\u00f6rflutna \u00e5ret avl\u00e4mnades av pastors\u00e4mbetena f\u00f6r sista g\u00e5ngen efter \u00e5rsskiftet 1972/73.",
    "Folkm\u00e4ngdsstatistiken baseras fr o m \u00e5rsskiftet 1973/74 p\u00e5 uppgifter h\u00e4mtade fr\u00e5n statistiska centralbyr\u00e5ns register \u00f6ver totalbefolkningen, RTB.",
    "Detta register bygger p\u00e5 aviseringar fr\u00e5n folkbokf\u00f6ringen.",
    "Den I juli 1964 \u00f6verf\u00f6rdes de arbetsuppgifter som dittills ankommit p\u00e5 riksbyr\u00e5n f\u00f6r folkbokf\u00f6ringen till centrala folkbokf\u00f6rings- och uppb\u00f6rdsn\u00e4mnden (CFU).",
    "Under dess verksamhetstid kom den andra stora reformen 1967 vid folkbokf\u00f6ringens intr\u00e4de i data\u00e5ldern.",
    "De tidigare huvudf\u00f6rfattningarna ersattes nu med folkbokf\u00f6ringsf\u00f6rordningen den 9 juni 1967 och folkbokf\u00f6ringskung\u00f6relsen av samma datum.",
    "Genom dessa regleras fortfarande s\u00e5v\u00e4l kyrkobokf\u00f6ring som mantalsskrivning.",
    "Riksuppl\u00e4ggning f\u00f6r ADB-systemet p\u00e5b\u00f6rjades i l\u00e4nen sedan datakontor inr\u00e4ttats d\u00e4r redan den I februari 1966.",
    "De skriftliga mantalsuppgifterna slopades vid genomf\u00f6randet av den nya reformen, liksom roteombuden och f\u00f6rskrivningsf\u00f6rfarandet.",
    "Den 11 mars 1969 fastst\u00e4llde centrala folkbokf\u00f6rings- och uppb\u00f6rdsn\u00e4mnden en inom folkbokf\u00f6ringssektionen utarbetad handbok f\u00f6r kyrkobokf\u00f6ringen.",
    "Handboken f\u00f6res enligt l\u00f6sbladssystem och.",
    "kan d\u00e4rf\u00f6r fortg\u00e5ende kompletteras.",
    "Inneh\u00e5llet utvidgades \u00e5r 1972 till att omfatta \u00e4ven mantalsskrivningsf\u00f6rfarandet och har sedan dess namnet RSV Folkbokf\u00f6ring.",
    "Till den vid 1946 \u00e5rs reform fastst\u00e4llda identitetsbeteckningen lades enligt 1967 \u00e5rs folkbokf\u00f6ringsf\u00f6rordning en kontrollsiffra, varefter beteckningen kallas personnummer.",
    "Den 1 januari 1971 inr\u00e4ttades riksskatteverket och blev en central myndighet f\u00f6r beskattnings-, uppb\u00f6rds- och folkbokf\u00f6ringsv\u00e4sendet.",
    "Verket \u00f6vertog s\u00e5lunda bl a de arbetsuppgifter som tidigare \u00e5vilat centrala folkbokf\u00f6rings- och uppb\u00f6rdsn\u00e4mnden.",
    "En lika omfattande som betydelsefull kursverksamhet p\u00e5 kyrkobokf\u00f6ringsomr\u00e5det har bedrivits av riksskatteverket alltsedan dess tillkomst.",
    "Fr\u00e5gan om kyrkobokf\u00f6ringens \u00f6verf\u00f6rande till civil myndighet har vid olika tillf\u00e4llen varit f\u00f6rem\u00e5l f\u00f6r mer eller mindre ing\u00e5ende debatter alltsedan 1890-talet.",
    "I det bet\u00e4nkande som l\u00e5g till grund f\u00f6r 1894 \u00e5rs kyrkobokf\u00f6ringsf\u00f6rordning omn\u00e4mnde de kommitterade att tanken p\u00e5 pr\u00e4sterskapets befrielse fr\u00e4n civilregistrationen visserligen framkommit men att en s\u00e5dan anordning borde uppskjutas s\u00e5 l\u00e4nge som m\u00f6jligt med tanke p\u00e5 de d\u00e4rmed f\u00f6renade sv\u00e5righeterna.",
    "Fr\u00e5gan om civilbokf\u00f6ring j\u00e4msides eller alternerande med en av pr\u00e4sterna ombes\u00f6rjd bokf\u00f6ring upptogs vidare bl a av 1924 \u00e5rs uppb\u00f6rdssakkunniga och 1936 \u00e5rs uppb\u00f6rdskommitt\u00e9.",
    "Ingetdera av f\u00f6rslagen f\u00f6ranledde dock n\u00e5gon Kungl Maj:ts \u00e5tg\u00e4rd.",
    "Den folkbokf\u00f6ringskommitt\u00e9 som avgav sitt yttrande 1944 f\u00f6reslog att den lokala folkbokf\u00f6ringen alltj\u00e4mt skulle handhas av pr\u00e4sterskapet.",
    "Som motivering h\u00e4rf\u00f6r anf\u00f6rdes genomg\u00e5ende eller endels i bet\u00e4nkandet, departementschefens proposition och utskottsutl\u00e5tandet att en \u00f6verg\u00e5ng till ett helt civilt system skulle medf\u00f6ra dubbelbokf\u00f6ring, \u00f6kat besv\u00e4r f\u00f6r allm\u00e4nheten och \u00f6kade kostnader f\u00f6r det allm\u00e4nna.",
    "I utskottsutl\u00e5tandet betonades som s\u00e4rskilt negativt att en \u00f6verflyttning till de n\u00e4rmast t\u00e4nkbara civila befattningshavarna, n\u00e4mligen mantalsskrivningsf\u00f6rr\u00e4ttarna, skulle inneb\u00e4ra 119 tj\u00e4nstest\u00e4llen, medan antalet pastorat p\u00e5 landsbygden var omkring 1200.",
    "I ett av statens organisationsn\u00e4mnd \u00e4r 1957 avgett f\u00f6rslag till rationalisering av kyrkobokf\u00f6ringen och mantalsskrivningen f\u00f6rutsatte n\u00e4mnden vid sina unders\u00f6kningar - med h\u00e4nvisning till den av riksdagen beg\u00e4rda kyrka-statutredningen - att den lokala folkbokf\u00f6ringen tills vidare skulle ankomma p\u00e5 pr\u00e4sterskapet.",
    "Samma st\u00e5ndpunkt f\u00f6rf\u00e4ktades av centrala folkbokf\u00f6rings- och uppb\u00f6rdsn\u00e4mnden n\u00e4r denna \u00e4r 1966 lade fram sitt bet\u00e4nkande Ny folkbokf\u00f6ringsf\u00f6rordning m m. I 1958 \u00e5rs utredning kyrka-stats slutbet\u00e4nkande 1968 upptogs sp\u00f6rsm\u00e5l i folkbokf\u00f6ringsfr\u00e5gan av mera principiell art, s\u00e5ledes icke t ex fr\u00e5gan om till vilken myndighet en ev \u00f6verflyttning av den lokala folkbokf\u00f6ringen borde ske.",
    "D\u00e4remot f\u00f6rordade centrala folkbokf\u00f6rings- och uppb\u00f6rdsn\u00e4mnden \u00e5r 1970 i sitt bet\u00e4nkande Folkbokf\u00f6ringsorganisationen m m lokala skattemyndigheten, om ett \u00f6verf\u00f6rande skulle ske.",
    "Den parlamentariskt sammansatta 1968 \u00e5rs beredning om stat och kyrka f\u00f6reslog i sitt slutbet\u00e4nkande \u00e4r 1972 att huvudmannaskapet f\u00f6r den lokala folkbokf\u00f6ringen skulle f\u00f6ras \u00f6ver till borgerligt organ.",
    "Beslut borde fattas 1974, varefter reformen f\u00f6rutsattes genomf\u00f6rd fr om \u00e5r 1976.",
    "Beredningen tog inte st\u00e4llning till vilket borgerligt organ som skulle komma i fr\u00e5ga.",
    "Emellertid lade regeringen inte fram n\u00e5gon proposition i anledning av beredningens f\u00f6rslag.",
    "I 1978 \u00e5rs stat-kyrkabet\u00e4nkande f\u00f6rel\u00e5g icke n\u00e5got f\u00f6rslag om en framtida folkbokf\u00f6ringsorganisation.",
    "I en bilaga tog man upp fr\u00e5gan om den personregistrering som kunde beh\u00f6vas i svenska kyrkans f\u00f6rsamlingar f\u00f6r den h\u00e4ndelse, som man uttryckte sig, folkbokf\u00f6ringen skulle komma att \u00f6verf\u00f6ras till borgerligt organ.",
    "F\u00f6rslag till en s k f\u00f6rsamlingsregistrering utarbetades.",
    "I en expertbilaga \u00e5ter f\u00f6rordades den lokala skattemyndigheten om folkbokf\u00f6ringsansvaret \u00f6verf\u00f6rdes till borgerlig myndighet.",
    "Genom ett underremissf\u00f6rfarande f\u00f6re sitt yttrande \u00f6ver stat-kyrkabet\u00e4nkandet beredde svenska kyrkans f\u00f6rsamlings- och pastoratsf\u00f6rbund samtliga f\u00f6rsamlingar tillf\u00e4lle att avge yttrande och lade i remissen \u00e4ven in fr\u00e5gan om folkbokf\u00f6ringen.",
    "Det visade sig d\u00e5 att 85 % av remissinstanserna ville att den lokala folkbokf\u00f6ringen skulle ligga kvar hos pastoraten.",
    "I ett i december 1981 framlagt bet\u00e4nkande Folkbokf\u00f6ringens framtida organisation f\u00f6resl\u00e5r 1979 \u00e5rs folkbokf\u00f6ringskommitt\u00e9 att s\u00e5v\u00e4l den lokala folkbokf\u00f6ringen som mantalsskrivningen \u00f6verf\u00f6res till de allm\u00e4nna f\u00f6rs\u00e4kringskassorna och att den centrala tillsynen f\u00f6rs \u00f6ver fr\u00e5n riksskatteverket till riksf\u00f6rs\u00e4kringsverket.",
    "Av s\u00e4rskilda yttranden i bet\u00e4nkandet framg\u00e5r bl a att en av ledam\u00f6terna i kommitt\u00e9n f\u00f6rordar ett of\u00f6r\u00e4ndrat huvudmannaskap f\u00f6r folkbokf\u00f6ringen samt att en av de sakkunniga och fyra experter anser att uppdraget att vara lokal folkbokf\u00f6ringsmyndighet b\u00f6r l\u00e4ggas p\u00e5 lokala skatternyndigheten.",
    "Ett omfattande problem vid folkbokf\u00f6ringen \u00e4r de s k skenskrivningarna.",
    "Redan i riksskatteverkets \u00e5rsbok 1971 p\u00e5pekades att det fr\u00e5n bl a statistiskt h\u00e5ll framf\u00f6rts att bristande \u00f6verensst\u00e4mmelse mellan den faktiska bos\u00e4ttningen och kyrkobokf\u00f6ringen kan ha uppkommit i avsev\u00e4rd omfattning, sedan skyldigheten f\u00f6r allm\u00e4nheten att \u00e5rligen l\u00e4mna mantalsuppgifter upph\u00f6rde \u00e5r 1967.",
    "I en riksdagsmotion i januari 1981 om kyrkobokf\u00f6ring och faktisk bos\u00e4ttning hemst\u00e4llde Anna-Greta Skantz m fl att riksdagen hos regeringen skulle beg\u00e4ra \u00f6versyn av best\u00e4mmelserna i folkbokf\u00f6ringsf\u00f6rordningen s\u00e5 att medvetet oriktiga kyrkobokf\u00f6rings\u00e5tg\u00e4rder f\u00f6rhindras.",
    "I motionen framh\u00f6lls bl a att n\u00e5gon \u00e5rlig kontroll p\u00e5 nytt borde \u00f6verv\u00e4gas.",
    "Riksdagens skatteutskott tillstyrkte bifall till motionen.",
    "Enligt utskottets uppfattning borde den av motion\u00e4rerna beg\u00e4rda \u00f6versynen av kontrollfr\u00e5gorna komma till st\u00e5nd i samband med st\u00e4llningstagandena till 1979 \u00e5rs folkbokf\u00f6ringskommitt\u00e9s f\u00f6rslag.",
    "Riksdagen besl\u00f6t i december 1981 i enlighet med utskottets hemst\u00e4llan.",
    "Termenministerialboktillkom f\u00f6rst p\u00e5 1800-talet.",
    "Till ministerialb\u00f6ckerna har sedan dess vanligen r\u00e4knats f\u00f6delse- och dopbok, lysnings- och vigselbok (numera \u00e4ktenskapsboken) samt d\u00f6d- och begravningsbok.",
    "Efter stadgandet om konfirmationsbok har \u00e4ven denna inf\u00f6rlivats i gruppen.",
    "P\u00e5 1890-talet omn\u00e4mnes beteckningen ministerialb\u00f6cker i ett provisoriskt bet\u00e4nkande som \"h\u00e4vdvunnen\".",
    "Emellertid anv\u00e4ndes termen i f\u00f6rfattningstryck \u00e5ren 1859 och 1860 f\u00f6r att beteckna \u00e4ven husf\u00f6rh\u00f6rs-, in- och utflyttningsl\u00e4ngder.",
    "N\u00e4r det g\u00e4llde de h\u00e4r omn\u00e4mnda alternativen avs\u00e5gs enligt den direkta ordalydelsen \"de \u00f6frige Ministerial-b\u00f6ckerna, nemligen: Lysnings- och Vigselbok, F\u00f6delse- och Dopbok samt D\u00f6d- och Begrafningsbok.\""
]